
দক্ষিণী প্রযোজক তথা পরিচালক বিজয় বাবু সেই যে দেশ ছেড়ে পালিয়েছেন, আর তাঁর দেখা নেই। সোমবারই কেরল হাইকোর্টে আগাম জামিনের আবেদনের শুনানি ছিল। তা পিছিয়ে দিতে বাধ্য হলেন বিচারকরা। আদালতকে জানানো হয়েছিল বিজয় সোমবারই দুবাই থেকে কোচি পৌঁছবেন। পরবর্তীতে জানা যায়, অনিবার্য কারণবশত সোমবার নয়, বুধবার আদালতে হাজিরা দেবেন তিনি। বুধবার আদালত কী পদক্ষেপ নেবে, তা নিয়েও এ বার সংশয় দেখা দিচ্ছে। আদালতের তরফে আগেই স্পষ্ট করা হয়েছিল, ৩০ মে কেরালায় ফিরে আসতে ব্যর্থ হলে বিজয় বাবুর জামিনের আবেদন পুনর্বিবেচনা করা হবে না। যদিও কেরালা পুলিশ বিজয় বাবুকে ফিরিয়ে আনার জন্য যথাসাধ্য চেষ্টা করছে।  গত মাসে দেশ ছেড়ে দুবাইতে উড়ে গিয়েছিলেন অভিযুক্ত প্রযোজক। সেখান থেকে পুলিশ রেড কর্নার নোটিস জারি করার পদক্ষেপ নিলে তিনি আবার জর্জিয়ার উদ্দেশ্যে রওনা হয়ে যান। তবে যেখানেই যান, কোচিতে ফেরার আগে দুবাই ছুঁয়েই আসতে হবে বিজয়কে। তাই তক্কেতক্কে পুলিশও। গত ২২ এপ্রিল কোঝিকোড়ের এক অভিনেত্রী বিজয়ের বিরুদ্ধে ধর্ষণের অভিযোগ দায়ের করেছিলেন। কাজ দেওয়ার অছিলায় ফ্ল্যাটে ডেকে তাঁকে নেশাগ্রস্ত অবস্থায় ধর্ষণ এবং মারধর করেন প্রযোজক, এমনটাই অভিযোগ সেই তরুণীর। সেই শুনে আরও এক মডেল-অভিনেত্রীও বিজয়ের বিরুদ্ধে সরব হন। অভিযোগ, তাঁকেও নাকি যৌন হেনস্থা করেছিলেন বিজয়! দ্বিতীয় মামলা দায়ের করেন তিনিও। খবর প্রকাশ্যে এলেই হইচই শুরু হয়। যদিও বিজয় সমস্ত অভিযোগ অস্বীকার করেন। অভিযোগকারীদের বিরুদ্ধে পাল্টা মামলা করার হুঁশিয়ারি দিয়ে দেশ ছেড়েছিলেন দক্ষিণী প্রযোজক।
"নাবালিকাকে ধর্ষণের সময় ভিডিয়ো করে রেখেছিল ধর্ষক। এর পর ভয় দেখিয়ে ধাপে ধাপে ৮ লক্ষ টাকা তোলা আদায় করে সে। এমনই অভিযোগ এসেছে উত্তরপ্রদেশের কাশগঞ্জ থেকে।
পুলিশ সূত্রে খবর, একাদশ শ্রেণির ছাত্রী ওই কিশোরী কোতোয়ালি সদর থানা এলাকার বাসিন্দা। ঘটনায় অভিযুক্ত ২১ বছরের যুবকও স্থানীয়। ঘটনার পর থেকে সে বেপাত্তা। তার পরিবারও গা ঢাকা দিয়েছে। কাশগঞ্জ জেলা পুলিশের ডিএসপি দীপকুমার পন্থ সোমবার বলেন, ‘‘নির্যাতিতার বয়স ১৭ বছর। তার বাবা স্থানীয় ব্যবসায়ী। অভিযুক্ত যুবক নির্যাতিতার পরিচিত। তাকে এক বন্ধুর বাড়িতে ডেকে মাদক মেশানো পানীয় খাইয়ে ধর্ষণ করে ওই যুবক। আর সেই দৃশ্যের ভিডিয়ো তুলে রেখেছিল সে।’’ দীপকুমার জানিয়েছেন, ওই ভিডিয়ো নেটমাধ্যমে ছড়িয়ে দেওয়ার ভয় দেখিয়ে নির্যাতিতার কাছে টাকা চায় ধর্ষণে অভিযুক্ত যুবক। বাবা-মায়ের অজান্তে বাড়ি থেকে ধাপে ধাপে প্রায় ৮ লক্ষ টাকা সরিয়ে ওই যুবককে দিয়েছিল নির্যাতিতা। কিন্তু তার পরেও টাকার দাবি না থামায় মাকে ঘটনার কথা জানায়। এর পরেই থানায় অভিযোগ দায়ের করা হয়। ধর্ষণে অভিযুক্ত যুবক, তার বাবা, মা ও ভাই এবং ওই বন্ধুর বিরুদ্ধে পকসো-সহ বিভিন্ন ধারায় মামলা রুজু করা হয়েছে।"
"একই দিনে নাবালিকাকে তিন বার ধর্ষণের অভিযোগে পূর্ব বর্ধমানে গ্রেফতার এক প্রতিবেশী যুবক। রবিবার জামালপুর থানার শিয়ালি গ্রামের দাসপাড়ায় ঘটনাটি ঘটেছে। নাবালিকার মায়ের অভিযোগের ভিত্তিতে অভিযুক্ত যুবককে রবিবার তার বাড়ি থেকে গ্রেফতার করে আদালতে হাজির করানো হয়। আদালত ধৃতের বিচারবিভাগীয় হেফাজতের নির্দেশ দিয়েছে।
পুলিশ সূত্রে খবর, ধৃতের নাম শৌভিক দাস ওরফে বুবাই। সে শিয়ালি গ্রামের বাসিন্দা। ওই গ্রামেই থাকে বছর দশের ওই নির্যাতিতা নাবালিকা। তদন্তকারীরা জানান, নাবালিকার মায়ের অভিযোগ, গ্রামের কালীপুজো উপলক্ষে রবিবার ভোর ৫টা নাগাদ নাবালিকা মন্দিরে গেলে সেখান থেকে তাকে ডেকে নিয়ে গিয়ে তিন বার ধর্ষণ করেছে শৌভিক। প্রথমে নাবালিকাকে মন্দিরের পাশে একটি সাঁকোতে নিয়ে গিয়ে ধর্ষণ করা হয়। পরে মেয়েকে বাদামবাড়ি ও ধঞ্চাবাড়িতে নিয়ে গিয়েও ধর্ষণ করে শৌভিক। মেয়ে চিৎকার চেষ্টা করলে তার গলা টিপেও ধরা হয় বলে অভিযোগ। পরে কাদামাখা অবস্থায় মেয়ে বাড়ি ফিরে গোটা ঘটনা জানানোর পরেই তিনি থানার দ্বারস্থ হয়েছেন বলে পুলিশকে জানিয়েছেন নির্যাতিতার মা। তাঁর আরও অভিযোগ, শৌভিকের অত্যাচারে তাঁর মেয়ে জ্ঞানও হারিয়েছিল। পরে জ্ঞান ফেরার পরেই সে বাড়ি ফিরে এসেছে। মায়ের অভিযোগ পেয়েই সঙ্গে সঙ্গে তদন্তে নেমে শৌভিককে গ্রেফতার করে পুলিশ। পুলিশ জানিয়েছে, ধৃতের বিরুদ্ধে পকসো ধারায় মামলা দায়ের করা হয়েছে। এর পর ধৃতকে বর্ধমান আদালতে হাজির করানো হলে তাকে বিচারবিভাগীয় হেফাজতে পাঠানো নির্দেশ দেন ভারপ্রাপ্ত সিজেএম। ধৃতের মেডিক্যাল পরীক্ষারও নির্দেশ দিয়েছেন বিচারক। সবচেয়ে আগে সব খবর, ঠিক খবর, প্রতি মুহূর্তে। ফলো করুন আমাদের Google News, Twitter এবং Instagram পেজ।  "
সরকারি সুবিধা পাইয়ে দেওয়ার প্রলোভন দেখিয়ে দিনের পর দিন ধর্ষণের অভিযোগ উঠেছে এক প্রাক্তন তৃণমূল নেতার বিরুদ্ধে। রত্নাকর দে নামে বোলপুরের ওই বাসিন্দা তৃণমূলের বীরভূম জেলা সভাপতি অনুব্রত মণ্ডলের নাম করে হুমকিও দিয়েছেন বলে অভিযোগ। যদিও রত্নাকরের দাবি, ওই তরুণী তাঁর বিবাহিত স্ত্রী। সোমবার নদিয়ার হাঁসখালি থানায় অভিযোগ দায়ের করেছেন পূর্ব বর্ধমানের কেতুগ্রামের বছর পঁচিশের ওই তরুণী। তিনি জানিয়েছেন, গত ন’বছর ধরে অর্থাৎ ১৬ বছর বয়স থেকে তাঁকে ধর্ষণ করা হচ্ছে। রত্নাকরের উৎপাতে তাঁরা বিভিন্ন আত্মীয়স্বজনের বাড়ি ঘুরেহাঁসখালিতে মামার বাড়িতে আত্মগোপন করে ছিলেন। কিন্তু রবিবার রত্নাকরের পাঠানো দু’জন সেখানে এসে হুমকি দিয়ে তাঁকে ফেরত নিয়ে যেতে চায়। রানাঘাট জেলা পুলিশ প্রতারণা ও পকসো আইনে নাবালিকা ধর্ষণের মামলা রুজু করেছে। কেতুগ্রাম ১ ব্লকের প্রাক্তন তৃণমূল সভাপতি রত্নাকর দে এক সময়ে অনুব্রত মণ্ডলের ‘ঘনিষ্ঠ’ বলে পরিচিত ছিলেন। পরে নানা কারণে দল থেকে বিচ্ছিন্ন হয়ে যান। বোলপুরে থাকতে শুরু করেন। অভিযোগ, তখনই ওই মেয়েটির সঙ্গে সম্পর্কে জড়িয়ে পড়েন তিনি। রাজনীতি থেকে তাঁর দূরত্বও তখন থেকেই। বর্তমানে বছর পঁয়ষট্টির রত্নাকরের স্ত্রী মারা গিয়েছেন। দুই ছেলে রয়েছে। এই তরুণীও তাঁর স্ত্রী দাবি করে রত্নাকর বলেন, ‘‘আমার কাছে থাকতে থাকতেই অন্য এক জনের সঙ্গে পালায় ও। থানায় নিখোঁজ ডায়েরি করি। আমি হারানো স্ত্রীকে খুঁজছি।’’ তবে তরুণীর দাবি, “তিনি আমার থেকে ৪৫ বছরের বড়। তিনি আমাকে কোনও দিন বিয়ে করেননি আর আমিও তাঁর সঙ্গে কোনও দিন ঘর-সংসার করিনি।” তাঁর অভিযোগ, রত্নাকর জোর করে তাঁকে দিয়ে একাধিক সাদা কাগজে ও স্ট্যাম্প পেপারে সই করিয়ে নেন। কাটোয়ার একটি লজে তাঁকে বৌ সাজিয়ে ছবিও তোলেন। তার পর দাবি করেন রেজিস্ট্রি বিয়ে সেরে রেখেছেন। এ প্রসঙ্গে এ দিন বারবার ফোন করা হলেও অনুব্রত মণ্ডল তা ধরেননি। কেতুগ্রামের তৃণমূল বিধায়ক শেখ সাহানেওয়াজ অবশ্য এ প্রসঙ্গে বলেন, ‘‘এক সময়ে উনি আমাদের ব্লক সভাপতি ছিলেন। তবে অনেক বছর ওঁর সঙ্গে কোনওরকম যোগাযোগ নেই।’’
"তিন বছর ধরে নিজের মেয়েকে লাগাতার ধর্ষণ। এ কথা কাউকে জানালে প্রাণে মেরে ফেলার হুমকিও। খোদ বাবার বিরুদ্ধেই উঠল এমন অভিযোগ। ধর্ষণের কারণে অন্তসত্ত্বাও হয়ে পড়েছে ওই কিশোরী। তার অভিযোগের ভিত্তিতেই অভিযুক্ত বাবাকে গ্রেফতার করা হয়েছে। নদিয়ার রানাঘাট থানার নিউ সিআইআই থানা এলাকায় ঘটনাটি ঘটেছে।
পুলিশ সূত্রে খবর, অভিযুক্তের নাম সঞ্জয় মল্লিক। নিউ সিআরআই এলাকার বাড়িতে মেয়েকে নিয়ে থাকে সে। বছর দশেক আগেই মেয়েকে বাবার কাছে রেখে বাড়ি ছেড়েছিলেন সঞ্জয়ের স্ত্রী রিতা। দু’মাস আগে তিনি হাবরা থানার অম্বিকা চক্রবর্তী সরণি এলাকায় ভাড়া থাকতে শুরু করেন। সপ্তাহ দুয়েক আগে মেয়ে তাঁর বাড়িতে গেলেই ধর্ষণের কথা জানতে পারেন রিতা। মায়ের কাছে গিয়ে নিজের শারীরিক অসুস্থতার কথা জানায় ১৪ বছরের ওই কিশোরী। এর পর তার মেডিক্যাল পরীক্ষা করাতেই সব প্রকাশ্যে আসে। জানা যায়, কিশোরী ৯ মাসের অন্তঃসত্ত্বা। এর পরেই মেয়েকে সঙ্গে হাবরা থানায় যান রিতা। কিশোরীর বয়ানের ভিত্তিতে লিখিত অভিযোগ দায়ের করা হয়। তার ভিত্তিতে সঞ্জয়কে গ্রেফতার করে হাবরা থানার পুলিশ। সোমবার ধৃতকে বারাসত আদালতে হাজির করানো হলে পুলিশ হেফাজতের নির্দেশ দেন বিচারক।"
বৈবাহিক সম্পর্কে স্ত্রীর ইচ্ছার বিরুদ্ধে তাঁর সঙ্গে যৌন সম্পর্ক স্থাপন ধর্ষণ কি না, এবং তাকে অপরাধের পর্যায়ভুক্ত করা যাবে কি না, সেই প্রশ্নটি নতুন নয়। সম্প্রতি দিল্লি হাই কোর্টের এক ডিভিশন বেঞ্চকেও এই বিষয় সংক্রান্ত এক মামলায় বিভক্ত রায় দিতে দেখা গেল। রায় দানে মতপার্থক্যের কারণটি ভারতীয় দণ্ডবিধির ৩৭৫ নম্বর ধারার মধ্যে নিহিত। সেখানে ‘ধর্ষণ’-এর সংজ্ঞা হিসাবে বলা হয়েছে— যখন এক জন পুরুষ কোনও মহিলার সম্মতি ছাড়াই তাঁর সঙ্গে যৌনসম্পর্কে লিপ্ত হন। কিন্তু এখানে একটি ব্যতিক্রমের কথাও বর্ণিত হয়েছে— ‘বৈবাহিক ব্যতিক্রম’। এই ব্যতিক্রম অনুযায়ী, স্ত্রীর বয়স যদি ১৫ বছরের অধিক হয়, তখন স্বামী তাঁর সঙ্গে যৌনসঙ্গমে লিপ্ত হলে তা ধর্ষণ হবে না, সেখানে স্ত্রীর সম্মতি থাক বা না থাক। এই ব্যতিক্রমী অংশটিকেই বিচারপতি রাজীব শকধের ‘অসাংবিধানিক’ বলে উল্লেখ করেছেন। অন্য দিকে, এর ঠিক বিপরীত দৃষ্টিভঙ্গিটি তুলে ধরেছেন বিচারপতি হরি শঙ্কর।  স্ত্রীর সম্মতি ছাড়াই তাঁর সঙ্গে যৌনসম্পর্ক স্থাপনকে ‘ধর্ষণ’ না-বলার কারণটি পুরুষতান্ত্রিক— যা বলে যে, বিবাহের পর মেয়েরা স্বামীর সম্পত্তি। বিবাহ নামক প্রতিষ্ঠানটিতে প্রবেশ করে তাঁরা মন, আত্মা এবং নিজের শরীরের উপর নিজস্ব অধিকারটিও হারান। ভারতীয় দণ্ডবিধি এই অবস্থানটিকে কার্যত মান্যতা দেওয়ায় অগণিত বধূ দিনের পর দিন শারীরিক ও মানসিক ভাবে নির্যাতিত হয়েছেন, কিন্তু সুবিচার পাননি। অথচ, ভারতীয় সংবিধানে ব্যক্তিস্বাতন্ত্র্যের উপর গুরুত্ব দেওয়া হয়েছে। পরিবার, গোষ্ঠীর ঊর্ধ্বে উঠে ব্যক্তিমানুষকে কিছু অনন্য মৌলিক অধিকার প্রদান করা হয়েছে, যার মধ্যে নিজ শরীরের উপর অধিকারটিও অন্তর্ভুক্ত। স্বাভাবিক যুক্তি বলে, সেই অধিকার কোনও ভাবে, কোনও মুহূর্তে, কারও দ্বারা লঙ্ঘিত হলে, তা অপরাধের মধ্যেই পড়ে। এখানে কোনও ব্যতিক্রম গ্রাহ্য হওয়ার কথা নয়। তবুও, বৈবাহিক সম্পর্কে সম্মতিহীন যৌন সম্পর্ককে ধর্ষণ বলা যায় কি না, তা নিয়ে সংশয় থেকেছে। শুধু ভারতেই নয়, বহু দেশেই প্রশ্নটি বারে বারে উঠেছে। কারণ, বিবাহ এমন একটি প্রতিষ্ঠান, যা সমাজের ভিতটিকে ধরে রেখেছে। ২০১৭ সালে এক মামলায় কেন্দ্রীয় সরকার হলফনামা দিয়ে জানিয়েছিল, বৈবাহিক ধর্ষণকে অপরাধ হিসাবে আইনে অন্তর্ভুক্ত করলে ‘বিবাহ’ নামক প্রতিষ্ঠানটি সমস্যার সম্মুখীন হবে। কিন্তু একই সঙ্গে এটাও ভাবা প্রয়োজন যে, সময়ের সঙ্গে যে কোনও ধারণাতেই পরিবর্তন আবশ্যক হয়ে পড়ে। এই মুহূর্তে প্রশ্ন করা প্রয়োজন বিবাহ নামক প্রতিষ্ঠানটির অন্তর্নিহিত যুক্তিকাঠামোকে। স্ত্রীর উপর স্বামীর যে ‘অধিকার’ বিবাহ নামক প্রতিষ্ঠানটিকে ধরে রেখেছে, এবং বৈবাহিক ধর্ষণকে স্বীকৃতি দিলে যে অধিকার ক্ষুণ্ণ হয়ে প্রতিষ্ঠানটি বিপন্ন হবে, তার নৈতিকতাকে কঠোর ভাবে প্রশ্ন করা বিধেয়। এবং, সেই প্রশ্ন করতে হবে ভারতীয় সংবিধানের আদর্শগত অবস্থানকে মাথায় রেখেই। ইতিহাস সাক্ষী যে, পরিবর্তনই একমাত্র ধ্রুব। সময়ের স্রোতে সবই পাল্টে যায়। বিবাহ নামক প্রতিষ্ঠানটিও বহু স্তরে পাল্টেছে। ফলে, প্রতিষ্ঠানটিকে ভেঙে না ফেলেই স্বামী-স্ত্রীর সম্পর্কে ক্ষমতার উচ্চাবচতার চরিত্রটিও পাল্টানো যায়। সেই আলোচনার সূচনা হওয়া বিধেয় সামাজিক স্তরে। একবিংশ শতকে দাঁড়িয়ে অন্তরের মনুবাদকে বিসর্জন দেওয়াই বিধেয়।
নাবালিকাকে ধর্ষণের অভিযোগ উঠল প্রতিবেশীর বিরুদ্ধে। নদিয়ার নবদ্বীপে ঘটনাটি ঘটেছে। নাবালিকা অন্তঃসত্ত্বা হয়ে পড়ার পরেই গোটা ঘটনা জানতে পেরে থানায় অভিযোগ দায়ের করেছে পরিবার। ঘটনায় গ্রেফতার হয়েছে ওই অভিযুক্ত প্রতিবেশী। নবদ্বীপের কোতোয়ালি থানায় নাবালিকা ধর্ষণের অভিযোগ দায়ের হয়েছে। পুলিশ সূত্রে খবর, অভিযুক্ত বৃদ্ধ অনিল মণ্ডলের বয়স ষাটের বেশি। ১৩ বছরের ওই নাবালিকার বাড়ির পাশেই তার বাড়ি। বাবা-মা মারা যাওয়ায় এক নিকটাত্মীয়ের বাড়িতে থাকে নির্যাতিতা। সম্প্রতি নাবালিকা অন্তঃসত্ত্বা হয়ে পড়ায় পরেই গোটা ঘটনা জানতে পারে পরিবার। অভিযোগ, বাড়িতে কেউ না থাকার সুযোগ নিয়ে নাবালিকাকে ধর্ষণ করেছে অনিল। পরিবারের তরফে থানায় ধর্ষণের অভিযোগ দায়ের হওয়ার পরেই গ্রেফতার করা হয় অনিলকে। তাকে আদালতে হাজির করিয়ে পুলিশ হেফাজতে নেওয়া হবে বলে জানানো হয়েছে পুলিশের তরফে।
"ইউক্রেনের প্রতিবাদ ফের উঠে এল ফ্রান্সের কান চলচ্চিত্র উৎসবে। এর আগে ইউক্রেনের প্রেসিডেন্ট ভলোদিমির জ়েলেনস্কি এই উৎসবে ভার্চুয়াল বক্তৃতা দিয়েছিলেন। আজ বাইরের লাল কার্পেটে দাঁড়িয়ে নিজের পোশাক ছিঁড়ে ফেললেন এক তরুণী। দেখা গেল, তাঁর গায়ে আঁকা ইউক্রেনের পতাকা। তার উপরে ইংরেজিতে লেখা, ‘আমাদের ধর্ষণ করা বন্ধ করো!’ এ ছাড়া তাঁর শরীর জুড়ে রক্তের মতো করে লাল রঙের ছোপ। নিরাপত্তারক্ষীরা দ্রুত তাঁকে সরিয়ে নিয়ে যান। জ়েলেনস্কি আগেই বলেছেন, রুশ সেনাদের হাতে ইউক্রেনের কয়েকশো নারীর ধর্ষিতা হওয়ার খবর পেয়েছেন তদন্তকারীরা। রেহাই পায়নি শিশুরাও।
যুদ্ধের গতি কিছুটা কমতেই ইউক্রেন-পুনর্গঠন নিয়ে আলোচনা শুরু করে দিয়েছে বিশ্বের ধনীতম দেশগুলির গোষ্ঠী জি-৭। বিশেষ করে যুদ্ধকালীন সময়ে যে বিলের বোঝা জমতে শুরু করেছে ইউক্রেনের কাঁধে, তা মেটাতে ১৮৪০ কোটি ডলার অর্থসাহায্য ঘোষণা করেছে জি-৭। ইউক্রেনের প্রধানমন্ত্রী ডেনিস শ্মিহাল বলেছেন, এই তহবিল দেশকে জয়ের দিকে এগিয়ে নিয়ে যাবে। তবে একই সঙ্গে জ়েলেনস্কি বলেছেন, ‘‘ডনবাসের শিল্পাঞ্চল সম্পূর্ণ ধ্বংস করে দিয়েছে রুশরা। নির্বিচারে বোমা ফেলেছে ওরা। এতটুকু বাড়িয়ে বলছি না, ডনবাস এখন নরক।’’ গত কালও ডনবাসের সেভেরোডোনেৎস্ক অঞ্চলে রুশ বোমায় ১২ জন প্রাণ হারিয়েছেন। কাল বেশ রাতের দিকে একটি ভিডিয়ো বৈঠকে প্রেসিডেন্ট বলেন, ‘‘ওডেসা অঞ্চলে এখনও টানা হামলা চালিয়ে যাচ্ছে রাশিয়া। সম্পূর্ণ ধ্বংস হয়ে গিয়েছে ডনবাস। ইচ্ছাকৃত ভাবে রাশিয়া এই কাজ করেছে। ওদের উদ্দেশ্যই ছিল যত বেশি সংখ্যক ইউক্রেনীয়কে খুন করা। ’’  
                                
                                ছবি রয়টার্স।
                             জার্মানিতে জি-৭-এর বৈঠকে আমেরিকান অর্থসচিব জ্যানেট ইয়েলেন বলেন, ‘‘ইউক্রেনের পিছনে আমরা আছি। এই পরিস্থিতির সঙ্গে যুঝতে আমরা সকলে মিলে ওদের টেনে তুলব।’’ আমেরিকান সেনেট আলাদা করে ইউক্রেনের জন্য ৪০০০ কোটি আর্থিক সাহায্য ঘোষণা করেছে। এই ক্ষেত্রে সেনেটে যে ভোটাভুটি হয়েছিল, তাতে ৮৬-১১ ভোট পেয়েছে ইউক্রেন।  "
"দু’বছর আগে গোটা দেশে তোলপাড় ফেলে দেওয়া হায়দরাবাদে ‘দিশা এনকাউন্টার’কে ভুয়ো সংঘর্ষ বলে জানাল সুপ্রিম কোর্টের নির্দেশে গঠিত তিন সদস্যের শিরপুরকর কমিশন। দোষী পুলিশকর্মীদের বিরুদ্ধে খুনের মামলা রুজু করে ব্যবস্থা নেওয়ার কথাও বলা হয়েছে রিপোর্টে।
২০১৯ এর নভেম্বরে হায়দরাবাদের শামশাবাদে ২৬ বছরের এক পশু চিকিৎসককে তুলে নিয়ে গিয়ে ধর্ষণ করে খুন করার অভিযোগ ওঠে চার জনের বিরুদ্ধে। তা নিয়ে তোলপাড় হয়েছিল গোটা দেশ। তার পরই গুলিবিদ্ধ হয়ে তাঁদের মৃত্যু হয়। পুলিশের বক্তব্য ছিল, অভিযুক্তরা পালাতে গিয়ে সংঘর্ষ জড়িয়ে পড়ে। গুলিতে মৃত্যু হয় তাঁদের। এ বার সুপ্রিম কোর্ট নিযুক্ত শিরপুরকর কমিশন তার রিপোর্টে স্পষ্ট বলল, সে দিনের সংঘর্ষ ছিল সম্পূর্ণ ভুয়ো। খুনের সংকল্প নিয়ে পুলিশ যাঁদের উপর গুলি চালিয়েছিল, সেই চার জনের মধ্যে তিন জনই ছিল নাবালক। ২০১৯-এর ২৭ নভেম্বর ২৬ বছরের এক পশু চিকিৎসককে অপহরণ করা হয়। তার পর তাঁকে ধর্ষণ করে খুন করা হয়। নিগৃহীতার দেহ হায়দরাবাদের ৪৪ নম্বর জাতীয় সড়কের পাশে একটি নির্জন জায়গায় পুড়িয়ে দেওয়া হয়। সেখান থেকেই তাঁর পোড়া দেহের অংশ উদ্ধার করে পুলিশ। তদন্তে মহম্মদ আরিফ, চিন্তাকুন্তা চেন্নাকেশভালু, জলু শিবা এবং জলু নবীনকে গ্রেফতার করে পুলিশ। তার পরই অভিযুক্তদের নিয়ে অকুস্থলে যায় পুলিশ। পুলিশ দাবি করেছিল, সেখানেই পালানোর চেষ্টা করে ওই অভিযুক্তরা। পুলিশের বন্দুক ছিনিয়ে নিয়ে তাদেরই উপর গুলিও চালানোর দাবি করা হয়েছিল। পুলিশের দাবি ছিল, পাল্টা গুলিতে চার জনের মৃত্যু হয়। এই ঘটনার কথা প্রকাশ্যে আসার পরই একটি অংশ পুলিশের প্রশংসায় পঞ্চমুখ হয়ে ওঠেন। আবার অন্য একটি অংশ আইন-আদালতকে পাশ কাটিয়ে পুলিশ ‘ট্রিগার-হ্যাপি’ হয়ে উঠছে বলে আশঙ্কা প্রকাশ করে। সুপ্রিম কোর্ট এই ঘটনায় তিন সদস্যের একটি কমিশন গড়ে দেয়। সুপ্রিম কোর্টেরই অবসরপ্রাপ্ত বিচারপতি শিরপুরকরের নেতৃত্বে তিন সদস্যের কমিশন তদন্ত করে শুক্রবার প্রধান বিচারপতি এন ভি রমণা, বিচারপতি সূর্যকান্ত এবং বিচারপতি হিমা কোহলীর বেঞ্চে রিপোর্ট জমা দেয়। কমিশন রিপোর্টে বলেছে, দোষী ১০ পুলিশকর্মীর বিরুদ্ধে খুনের মামলার রুজু করতে।"
নামখানা গণধর্ষণ মামলায় আইপিএস অফিসার দময়ন্তী সেনকে খতিয়ে দেখতে নির্দেশ দিল কলকাতা হাই কোর্ট। এর আগে ওই ঘটনায় তিনি নজরদারির দায়িত্বে ছিলেন। মঙ্গলবার রাজ্যের পেশ করা হলফনামায় মামলকারী অসন্তোষ জানানোর পরই উচ্চ আদালত দময়ন্তীকে খতিয়ে দেখার নির্দেশ দেয়। অন্য দিকে, ময়নাগুড়ি ধর্ষণ-কাণ্ডে সঠিক তদন্ত হচ্ছে কি না তা জানতে চাইল আদালত। প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চ ডিআইজি জলপাইগুড়ির কাছে রিপোর্ট তলব করেছে।  নামখানা ধর্ষণ মামলায় মামলাকারীর আইনজীবী সুস্মিতা সাহা দত্ত আদালতে অভিযোগ করেন, রাজ্য যে তদন্ত রিপোর্ট জমা দিয়েছে, তাতে সব তথ্য নেই। নির্যাতিতার জামা, কাপড় উদ্ধার (সিজ) করা হলেও শাঁখা, পলা-সহ বেশ কিছু জিনিস উদ্ধার করেনি। যেখান থেকে রক্তের নমুনা পাওয়া যেত। ওই নির্যাতিতার শরীরে পোড়া দাগ ছিল। অথচ রিপোর্টে সেই কথা উল্লেখ নেই। ঘটনার ১৫ দিন পরও আশানুরূপ তদন্ত করতে পারেনি পুলিশ। যদিও ওই দাবির বিপক্ষে রাজ্যের আইনজীবী জানান, এখনও দময়ন্তীর নজরদারিতেই তদন্ত চলছে।    ময়নাগুড়ি ধর্ষণ-কাণ্ডে সিবিআই তদন্তের আর্জি জানান মামলাকারী। তাতে আপত্তি জানিয়ে রাজ্য বলে, আদালতের নির্দেশ মতো পুলিশের উচ্চ পদস্থ আধিকারিক দিয়ে তদন্ত হচ্ছে। নির্যাতিতার পরিবারকে পর্যাপ্ত নিরাপত্তা দেওয়া হয়েছে। এখন এমন কোনও সমস্যা তৈরি হয়নি যে সিবিআইকে তদন্ত ভার দিতে হবে। এই ঘটনায় মঙ্গলবার তদন্তের অগ্রগতির রিপোর্ট চেয়েছে উচ্চ আদালত। আগামী ২০ মে এই মামলার পরবর্তী শুনানি।
"‘ডিজিটাল’ ধর্ষণের অভিযোগে ৮০ বছরের এক চিত্রশিল্পীকে গ্রেফতার করল পুলিশ। ঘটনাটি উত্তরপ্রদেশের নয়ডার। ১৭ বছরের নির্যাতিতার অভিযোগ, গত সাত বছর ধরে তাকে যৌন হেনস্থা করে আসছেন অভিযুক্ত।
অভিযোগকারিণী জানিয়েছে, তার এক অভিভাবকের সঙ্গে অভিযুক্তের ২০ বছরের জানাশোনা। তাই এত বছর ধরে এমন গুরুতর অভিযোগের কথা প্রকাশ করতে ভয় পাচ্ছিল সে। কিন্তু আর পারেনি। তাই গোপনে ক্যামেরা রেখে তাকে হেনস্থার সময়কার দৃশ্যবন্দি রাখত সে। সে সব ভিডিয়ো ফুটেজ অভিযোগের প্রমাণ হিসেবে পুলিশের হাতে তুলে দিয়েছে সে। পুলিশ সূত্রে খবর, ধর্ষণে অভিযুক্ত ব্যক্তি পেশায় এক জন চিত্রশিল্পী এবং শিক্ষক। অভিযোগের প্রেক্ষিতে তাঁকে রবিবার গ্রেফতার করেছে নয়ডা সেক্টর ৩৯ থানার পুলিশ।   ‘ডিজিটাল ধর্ষণ’-এর অর্থ, হাতের বা পায়ের আঙুল ব্যবহার করে কাউকে যৌন হেনস্থা করা। যদিও ২০১২ সালের আগে পর্যন্ত ‘ডিজিটাল ধর্ষণ’ আইনের চোখে ধর্ষণের আওতায় পড়েনি। দিল্লির নির্ভয়া ধর্ষণ মামলার প্রেক্ষিতে ধর্ষণের অপরাধ সংক্রান্ত আইনে ‘ডিজিটাল ধর্ষণ’ অন্তর্ভুক্ত হয়। সংশ্লিষ্ট ‘ডিজিটাল ধর্ষণ’-এর মামলায় অভিযুক্তের বিরুদ্ধে ভারতীয় দণ্ডবিধির ৩৭৫ ধারা (ধর্ষণ), ৩২৩ (ইচ্ছাকৃত ভাবে হেনস্থা করা) এবং ৫০৬ ধারায় (হুমকির অপরাধ) মামলা দায়ের করেছে পুলিশ। সোমবার অভিযুক্তকে আদালতে হাজির করানো হলে তাঁর ১৪ দিনের হেফাজতের নির্দেশ দেন বিচারক।   "
"দুই পুরুষ সঙ্গীকে নিয়ে এক কিশোরীকে ধর্ষণ। একই সঙ্গে ধর্ষণের ভিডিয়ো রেকর্ড করে নেটমাধ্যমে ছড়িয়ে দেওয়া। দুই অপরাধের ভিত্তিতে শিশুদের যৌন হেনস্থাকারী এক মহিলাকে যাবজ্জীবন কারাদণ্ডের নির্দেশ দিল লিভারপুল টাউন আদালত। অভিযুক্ত মহিলার নাম ভিকি বেভান। ভিকি অন্য এক পুরুষ সঙ্গীকে নিয়ে এক কিশোরীকে অপহরণ করেছিল বলে অভিযোগ। তার পর তাকে ধর্ষণ করে হত্যা করে। তারও পরে তার মাংস খাওয়ার ইচ্ছার কথা প্রকাশ করে বলেও অভিযোগ উঠেছে। ভিকির সঙ্গে সাজা পাওয়া দুই পুরুষ সঙ্গীর নাম পল রাফার্টি এবং টনি হাটন। ভিকি এক জনকে খুন করলেও তার বিরুদ্ধে আরও অনেককে যৌন হেনস্থার অভিযোগ ওঠে।
ভিকি এবং তার দুই সাগরেদের কর্মকাণ্ডে ‘বিকৃত যৌন মানসিকতা’র পরিচয় পাওয়া যায় বলেই শুক্রবার এক বিচারপতি জানান।  স্থানীয় সংবাদ মাধ্যম সূত্রে জানা গিয়েছে, ৩৭ বছর বয়সি ভিকি নির্যাতিতা কিশোরীকে ধর্ষণ করার সময় সেই ভিডিয়ো মোবাইলবন্দি করে রাখে। এর পর তা নেটমাধ্যমে ছড়িয়ে দেয়। সেই ভিডিয়ো সূত্র ধরেই ভিকি এবং তার দুই পুরুষ সঙ্গীকে গ্রেফতার করে পুলিশ। এই ধর্ষণের ঘটনার ছবি পাঠিয়ে ভিকি এক ব্যক্তির সঙ্গে ‘সেক্স চ্যাট’ করে বলেও পুলিশ সূত্রে জানা গিয়েছে। ভিকির এই কাজকেও ‘জঘন্য প্রবৃত্তি’ বলে মন্তব্য করেন বিচারক। 
ভিকিকে গণধর্ষণ-সহ মোট ৩৪টি যৌন অপরাধের ঘটনায় দোষী সাব্যস্ত করে যাবজ্জীবন কারাবাসের সাজা দিয়েছে আদালত। আদালতে ভিকির দুই সাগরেদ রাফার্টি এবং হাটনকেও দশ বছর ও চার বছরের সাজা দিয়েছে আদালত।"
বাড়ির পাশে জঙ্গল থেকে উদ্ধার হল এক আদিবাসী মহিলার বিবস্ত্র দেহ। বৃহস্পতিবার রাতে দক্ষিণ দিনাজপুরের এই ঘটনায় অভিযোগ উঠেছে ধর্ষণ করে খুনের। বছর চল্লিশের ওই আদিবাসী মহিলার মাথায় আঘাতের চিহ্ন রয়েছে বলেও জানা গিয়েছে স্থানীয় ও পুলিশ সূত্রে। ঘটনার সঙ্গে জড়িত সন্দেহে এর মধ্যেই মহিলার সৎ-ভাইকে গ্রেফতার করা হয়েছে। দেহ ময়না-তদন্তের জন্য পাঠিয়েছে পুলিশ। ওই মহিলাকে ধর্ষণ করে খুন করা হয়েছে বলে অভিযোগ তুলে শুক্রবার রাজ্য সড়ক অবরোধ করে বিক্ষোভ দেখান এলাকার মানুষ। খবর পেয়ে এ দিন সকালেই দলীয় কর্মসূচি বাতিল করে তারাপীঠ থেকে ঘটনাস্থলে যান জেলার সাংসদ তথা বিজেপির রাজ্য সভাপতি সুকান্ত মজুমদার। জেলা নেতৃত্বদের নিয়ে সন্ধ্যা অবধি এলাকাবাসীদের সঙ্গে রাস্তায় বসে অবরোধে শামিল হন সুকান্তও। পুলিশ সুপার রাহুল দে বলেন, ‘‘ওই মহিলাকে খুনের অভিযোগে তাঁর সৎ-ভাইকে গ্রেফতার করা হয়েছে। টাকা না পেয়ে ধৃত যুবক পাথর দিয়ে দিদির মাথায় আঘাত করে খুন করেছে বলে স্বীকারও করেছে। প্রাথমিক তদন্তে ধর্ষণের প্রমাণ মেলেনি। ময়না-তদন্তের রিপোর্ট পেলে সব স্পষ্ট হবে।’’ সুকান্তের অভিযোগ, ধর্ষণের ঘটনা ধামাচাপা দিতেই পুলিশ মৃতার নিরীহ, কম বুদ্ধির ভাইকে খুনের অভিযোগে ফাঁসিয়েছে। সুকান্ত বলেন, ‘‘আমরা চাই, পুলিশ ঘটনার নিরপেক্ষ তদন্ত করুক। না হলে আদালতে গিয়ে সিবিআই তদন্তের দাবি করব।’’ আদিবাসী সংগঠনের নেতা নিপুলাস টুডুর অভিযোগ, ‘‘মহিলাকে ধর্ষণ করেই খুন করা হয়েছে। প্রকৃত দোষীরা গ্রেফতার না হলে আন্দোলন চলবে।’’ জেলা তৃণমূল সভাপতি উজ্জ্বল বসাক বলেন, ‘‘তদন্ত ঠিক ভাবেই এগোচ্ছে। তদন্তের আগেই ওই মহিলাকে ধর্ষণ করে খুন করা হয়েছে— এটা বলা যায় না।’’ বিকেলে সাংবাদিক বৈঠক করে পুলিশ সুপার জানান, ধৃতের রক্তমাখা জামা, পাথর ও দড়ি উদ্ধার হয়েছে। মৃতের এক আত্মীয়ের লিখিত অভিযোগের ভিত্তিতে ধৃতের বিরুদ্ধে খুন, প্রমাণ লোপাটের চেষ্টার মামলা দায়ের হয়েছে।
"১২ বছরের নাতনিকে মাসের পর মাস ধরে ধর্ষণের অভিযোগ উঠল দাদু এবং তার দুই বন্ধুর বিরুদ্ধে। অন্ত্বঃসত্তাও হয়ে পড়ে নাবালিকা। সোমবার অসুস্থ বোধ করায় তাকে হাসপাতালে নিয়ে যাওয়া হলে চিকিৎসকরা পরীক্ষা করতেই চমকে ওঠেন। তাঁরা দেখেন, নাবালিকা পাঁচ মাসের অন্তঃসত্ত্বা। ঘটনাটি রাজস্থানের বুঁদির।
পুলিশ সূত্রে খবর, বছর সত্তরের দাদু তাঁর দুই বন্ধুকে বাড়িতে ডেকে নিয়ে এসে নাতনিকে ‘সঁপে’ দিতেন তাঁদের হাতে। তার পর তাঁরা মত্ত অবস্থায় ওই নাবালিকাকে ধর্ষণ করতেন। মাসের পর মাস ধরে এই ঘটনা ঘটছিল। অবশেষে কিশোরী অসুস্থ হয়ে পড়ায় বিষয়টি প্রকাশ্যে আসে। নাবালিকার বাবা ১২ বছর আগেই মারা গিয়েছিলেন। তার মা মানসিক ভারসাম্যহীন। বাবার মৃত্যু পর থেকে মাকে নিয়ে দাদুর বাড়িতেই থাকত সে। সেখানেই নাবালিকার দাদু তার দুই বন্ধুকে ডাকতেন। প্রতি বার ধর্ষণের পর নাবালিকার দাদুর হাতে ৫০০ টাকা গুঁজে দিয়ে যেতেন তাঁর বন্ধুরা। পুলিশ জানিয়েছে, নাবালিকার দাদু মাদকাসক্ত। স্থানীয় বাসিন্দাদের দাবি, এর আগেও নিজের মেয়ের ক্ষেত্রেও একই কাণ্ড ঘটিয়েছিলেন তিনি। সেই সময় হাতেনাতে ধরা না পড়লেও, এ বার স্থানীয় বাসিন্দাদের তৎপরতায় ধরা পড়ে যায় বিষয়টি। নাবালিকার দাদু এবং তাঁর দুই বন্ধুকে গ্রেফতার করেছে পুলিশ।"
"বছর বারোর এক রুশ কিশোরীকে সুইমিং পুলে যৌন হেনস্থার পর হোটেলের ঘরে ঢুকে তাকে ধর্ষণের অভিযোগ উঠল হোটেলেরই এক কর্মীর বিরুদ্ধে। ঘটনাটি গোয়ার।
পুলিশ জানিয়েছে, অভিযুক্ত হোটেলকর্মীর নাম রবি লামানি। বুধবার তাঁকে কর্নাটক থেকে গ্রেফতার করেছে পুলিশ। সংবাদ সংস্থা পিটিআইকে পারনেম থানার ইনস্পেক্টর বিক্রম নায়েক জানিয়েছেন, কিশোরীর মায়ের অভিযোগ, মেয়েকে হোটেলের সুইমিং পুলে ছেড়ে দিয়ে কাছেরই একটি বাজারে প্রয়োজনীয় জিনিস কিনতে গিয়েছিলেন। সেই সময় ওই হোটেলকর্মী তাঁর মেয়েকে যৌন হেনস্থা করেন। তার পর হোটেলের ঘরে ঢুকে তাকে ধর্ষণও করে বলে অভিযোগ। ঘটনার পরই রবি হোটেল ছেড়ে পালিয়ে কর্নাটকে চলে যান। মহিলার কাছ থেকে অভিযোগ পেয়ে তাঁর খোঁজ শুরু করে পুলিশ। অবশেষে গোপন সূত্রে খবর পেয়ে কর্নাটকে তাঁর বাড়ি থেকে তাঁকে গ্রেফতার করে পারনেম থানার পুলিশ। অভিযুক্তের বিরুদ্ধে পকসো আইনে মামলা রুজু করা হয়েছে। "
"এক মহিলাকে ধর্ষণের পর পিটিয়ে খুন করার পর তাঁর মরদেহকে ধর্ষণের অভিযোগ উঠল এক যুবকের বিরুদ্ধে। ভয়ানক এই ঘটনাটি ঘটেছে তেলঙ্গানার চৌতুপল শহরে।
পুলিশ সূত্রে খবর, অভিযুক্ত যুবক একটি ঠিকাদারের অধীনে কাজ করে। তাঁর বাড়ির সামনেই একটি গুদামে স্বামীর সঙ্গে থাকতেন মহিলা। অনেক দিন ধরেই মহিলার উপর নজর রাখছিল যুবক। মহিলার স্বামী কখন বেরোচ্ছেন, মহিলা কোথায় যাচ্ছেন সব তার নজরে ছিল। মহিলার স্বামী একটি কলেজে রাতপাহারার কাজ করেন। ফলে রাতে একাই থাকতেন মহিলা। অনেক দিন ধরেই তক্কে তক্কে ছিল যুবক। সোমবার মহিলার স্বামী কাজে চলে যেতেই গুদামে যায় অভিযুক্ত। মহিলাকে ধর্ষণ করে। বিষয়টি কাউকে বললে প্রাণে মারার হুমকিও দেয় সে। কিন্তু তাতে আশ্বস্ত না হওয়ায় মহিলাকে বেধড়ক মারধর করে। মৃত্যু নিশ্চিত করতে তাঁর মাথায় ভারী জিনিস দিয়ে আঘাত করে। তাতেই মৃত্যু হয় মহিলার। পুলিশ জানিয়েছে, মহিলার মৃত্যুর পরও তাঁর মরদেহকে বার বার ধর্ষণ করে যুবক। এর পর মহিলার গলা থেকে সোনার হার খুলে ঘটনাস্থল থেকে চম্পট দেয়। মহিলার স্বামী বাড়ি ফিরে স্ত্রীকে রক্তাক্ত অবস্থায় নিথর হয়ে পড়ে থাকতে দেখে পুলিশে খবর দেন। মহিলার স্বামী ধর্ষণের অভিযোগ দায়ের করেন। সেই অভিযোগের ভিত্তিতে যুবকের খোঁজে তল্লাশি চালায় পুলিশ। তার পরই বুধবার ঘটনাস্থল থেকে এক কিলোমিটার দূরের গ্রাম মালকাপুর থেকে যুবককে গ্রেফতার করে পুলিশ।"
বৈবাহিক ধর্ষণ মামলার রায়ে বিভক্ত দিল্লি হাই কোর্টের ডিভিশন বেঞ্চ। বিচারপতি রাজীব শকধেরের পর্যবেক্ষণ, ভারতীয় দণ্ডবিধির ৩৭৫ ধারার ধর্ষণ সংক্রান্ত ব্যতিক্রমী ২ ‘অসাংবিধানিক’। এতে বলা হয়েছে, বিয়ের পরে কোনও পুরুষ যদি স্ত্রীর সঙ্গে বলপূর্বক যৌন সম্পর্ক স্থাপন করেন, তা ধর্ষণ নয়। যদি না স্ত্রীর বয়স ১৫ বছরের কম হয়। যদিও বিচারপতি হরি শঙ্কর জানান, তিনি বিচারপতি শকধেরের সঙ্গে একমত নন। গত ৭ জানুয়ারি থেকে দুই বিচারপতির বেঞ্চ বৈবাহিক ধর্ষণ মামলার দৈনিক শুনানি করছে দিল্লি হাই কোর্টের ডিভিশন বেঞ্চ। গত ২১ ফেব্রুয়ারি এই বেঞ্চ রায়দান স্থগিত রাখে। দু’টি স্বেচ্ছাসেবী সংস্থা আলাদা ভাবে পিটিশন দাখিল করে এই মামলায়। তাদের দাবি, বৈবাহিক ধর্ষণও অপরাধ। তাই এ সংক্রান্ত আইনের সংশোধন আশু প্রয়োজন। বুধবার ছিল মামলার রায়দানের দিন। কিন্তু দুই বিচারপতি একমত না হওয়ায় নির্দিষ্ট কোনও রায় হয়নি। তাই এই মামলাও সুপ্রিম কোর্টে উঠতে পারে। দিল্লি হাই কোর্টে দায়ের করা মামলায় বাদীপক্ষের দাবি, বৈবাহিক ধর্ষণ সংক্রান্ত সংশ্লিষ্ট ব্যতিক্রমী আইন বিবাহিত মহিলার অবমাননা। তাঁর সাংবিধানিক অধিকারের পরিপন্থী। তাঁরা এ প্রশ্নও তোলেন, কাউকে চড় মারা বা খুন করা অপরাধ, কিন্তু ধর্ষণ নয়?   অন্য দিকে, বৈবাহিক ধর্ষণ সংক্রান্ত কর্নাটক হাই কোর্টের একটি রায়ের প্রেক্ষিতে কেন্দ্রের প্রতিক্রিয়া জানতে চেয়েছে সুপ্রিম কোর্ট। আগামী জুলাই মাসে তার শুনানি হবে।
"করোনার সময় বিনামূল্যে অক্সিজেন জুগিয়ে প্রাণ বাঁচিয়েছিলেন বহু মানুষের। নিজের অটোকে অ্যাম্বুল্যান্সে বদলে ফেলে মরণাপন্নদের হাসপাতালে পৌঁছে দিয়েছিলেন। সেই ভোপালের অটোচালক জাভেদ এ বার ধর্ষণের অভিযোগে গ্রেফতার হলেন।
পুলিশ সূত্রে খবর, স্বামী-স্ত্রী ভাড়া থাকতেন জাভেদের বাড়িতে। অভিযোগ, জাভেদ মাঝেমধ্যেই সেই মহিলার উপর শারীরিক নির্যাতন চালাতেন। তেমনই এক দিন স্বামীর অনুপস্থিতিতে জাভেদ বাড়িতে ঢুকে মহিলাকে ধর্ষণ করেন। তার পর শাসিয়ে যান, ঘটনার কথা জানাজানি হলে নিস্তার নেই। স্বামীকে জানালে, তাঁদের জাভেদের বাড়ি ছেড়ে অন্যত্র চলে যেতে হবে। তবে এর পরেও জাভেদ পিছু ছাড়েননি বলে অভিযোগ। এর পরই পুলিশের দ্বারস্থ হন মহিলা। দায়ের করেন লিখিত অভিযোগ। পুলিশ জাভেদকে গ্রেফতার করে। বুধবারই তাঁকে আদালতে তোলা হবে। ২০২১-এর এপ্রিলে যখন দেশে চলছে করোনার স্ফীতি, অক্সিজেনের অভাব বড় হয়ে উঠেছিল। করোনা নয়, অক্সিজেনের অভাবে মৃত্যু হয়েছিল বহু মানুষের। সেই সময় বিনামূল্যে করোনা আক্রান্তদের অক্সিজেন জোগান দিয়েছিলেন জাভেদ। পেশায় অটোচালক নিজের অটোকে বদলে ফেলেছিলেন অ্যাম্বুল্যান্সে। তাতে বহু মানুষকে নিরাপদে হাসপাতালে পৌঁছে দিয়েছেন। এই কাজ করতে গিয়েই সেই সময় শিরোনামে আসেন করোনাযোদ্ধা। সেই যোদ্ধাই এখন ভাড়াটেকে ধর্ষণের অভিযোগে জেলবন্দি ।"
বৈবাহিক ধর্ষণ অপরাধ কি না, এই সম্পর্কিত মামলা শুনতে রাজি হল দেশের শীর্ষ আদালত। মঙ্গলবার সুপ্রিম কোর্টের প্রধান বিচারপতি এনভি রমণার ডিভিশন বেঞ্চ কর্নাটক হাই কোর্টের একটি রায়ের প্রেক্ষিতে এই মামলার শুনানি করবে। অন্য দিকে, বুধবারই এই সম্পর্কিত অন্য একটি মামলায় রায়দান করবে দিল্লি হাই কোর্ট। মঙ্গলবার কর্নাটক হাই কোর্টের একটি রায়কে চ্যালেঞ্জ জানিয়ে দায়ের হওয়া মামলার প্রেক্ষিতে  সুপ্রিম কোর্ট জানায়, এ নিয়ে কেন্দ্রের প্রতিক্রিয়া নেওয়া হবে। গত ২৩ মার্চ কর্নাটক হাই কোর্ট রায় দেয়, স্ত্রীর উপর যৌন নির্যাতনকে ‘ধর্ষণ’ হিসেবে গণ্য করা যেতে পারে। ওই রায়কে চ্যালেঞ্জ জানিয়ে মামলা হয় সুপ্রিম কোর্টে। সেখানে মামলাকারী স্বামীর আইনজীবী সিদ্ধার্থ দাভে কর্নাটক হাই কোর্টের রায়ে স্থগিতাদেশ দেওয়ার আবেদন করেন। অন্য দিকে, নির্যাতিতা স্ত্রীর তরফে সওয়াল করেন আইনজীবী ইন্দিরা জয়সিংহ। তিনি জানান, এই বিচার-প্রক্রিয়া ইতিমধ্যেই পাঁচ বছর পার করেছে। এই প্রেক্ষিতে প্রধান বিচারপতি রমণার ডিভিশন বেঞ্চ জানায়, মামলায় স্থগিতাদেশ দেওয়া হচ্ছে না। তবে এ নিয়ে কেন্দ্রকে নোটিস দেওয়া হচ্ছে। আগামী জুলাই মাসের তৃতীয় সপ্তাহে এ নিয়ে শুনানি হবে। প্রসঙ্গত, কর্নাটক হাই কোর্টে দায়ের করা মামলায় নির্যাতিতা স্ত্রী অভিযোগ করেছিলেন যে, স্বামী তাঁকে যৌন সম্পর্কে বাধ্য করতেন। জোর করে নীল ছবি দেখাতেন। এমনকি গর্ভাবস্থাতেও তাঁর ইচ্ছের বিরুদ্ধে যৌন সম্পর্ক স্থাপন করেন স্বামী। এই মামলায় স্বামীর তরফের আইনজীবী তুলে এনেছেন ভারতীয় দণ্ডবিধির ৩৭৫ ধারার ২ অনুচ্ছেদের কথা। যেখানে বলা হয়েছে, স্ত্রীয়ের সঙ্গে যৌনতাকে কখনও ধর্ষণ বলা যায় না। যদি না সেই স্ত্রীর বয়স ১৫ বছরের কম হয়। অন্য দিকে, দিল্লি হাই কোর্টে বৈবাহিক ধর্ষণ নিয়ে একটি মামলা শুনছে। সেখানে কেন্দ্রের তরফে সলিসিটর জেনারেল তুষার মেটা জানান, বৈবাহিক ধর্ষণকে অপরাধ বলা যায় কি না, তা নিয়ে রাজ্যগুলিরও প্রতিক্রিয়া নিচ্ছে কেন্দ্র। সেই মামলার শুনানি রয়েছে বুধবার। উল্লেখ্য, ২০১৭ সালে এই সংক্রান্ত মামলায় কেন্দ্র এক হলফনামায় জানায়, বৈবাহিক ধর্ষণকে অপরাধ হিসেবে আইনে অন্তর্ভুক্ত করলে ‘বিয়ে’ নামক প্রতিষ্ঠানটিই সমস্যার মুখোমুখি হবে। তা ছাড়া, এই আইন বলে স্বামীদের ফাঁসানোরও আশঙ্কা থেকে যায়।  
"প্রকাশ পেল পঞ্চম জাতীয় পারিবারিক স্বাস্থ্য সমীক্ষার ফলাফল। সমীক্ষা বলছে, ৮২ শতাংশ ভারতীয় নারী স্বামীর সঙ্গে যৌন সম্পর্কে যেতে আপত্তি জানাতে পারেন। দেশ জুড়ে যখন বৈবাহিক ধর্ষণ সংক্রান্ত আইন নিয়ে ক্রমেই বাড়ছে বিতর্ক, তখন এই সমীক্ষার ফলাফলকে গুরুত্বপূর্ণ বলেই মনে করছেন বিশেষজ্ঞদের একাংশ। 
                                প্রতীকী ছবি।
                                ছবি: সংগৃহীত
                             স্বাস্থ্য মন্ত্রকের এই সমীক্ষা বলছে, যৌন মিলনে ‘অসম্মতি’ প্রকাশ করতে পারার দিক থেকে সবচেয়ে এগিয়ে গোয়ার মহিলারা। গোয়ার ৯২ শতাংশ মহিলা জানিয়েছেন, তাঁরা যৌন সঙ্গমে অসম্মতি জানতে পারেন। এই হার সবচেয়ে কম অরুণাচল প্রদেশে, সেখানে কেবল ৬৩ শতাংশ মহিলা ‘না’ বলতে পারেন স্বামীকে। পাশাপাশি, এ বারের সমীক্ষায় পুরুষদের একটি বিশেষ প্রশ্ন করা হয়— ‘স্ত্রী যৌন সঙ্গমে অসম্মত হলে, স্বামীর তাঁকে তিরস্কার করা, টাকাপয়সা না দেওয়া, জোর করে যৌন সঙ্গমে বাধ্য করা কিংবা অন্য কোনও মহিলার সঙ্গে যৌন সম্পর্কে লিপ্ত হওয়া উচিত কি না?’ কেবল ৭২ শতাংশ পুরুষ এই চারটির কোনওটিই করা উচিত নয় বলে জানিয়েছেন। প্রসঙ্গত, ধর্ষণ সংক্রান্ত আইন বলছে পূর্ণ বয়স্ক কোনও ব্যক্তি জোর করে স্ত্রীর সঙ্গে যৌন সম্পর্কে লিপ্ত হলেও তাঁকে ধর্ষণে অভিযুক্ত করা যাবে না। অর্থাৎ কোনও ব্যক্তি স্ত্রীর অনিচ্ছা অমান্য করে তাঁকে যৌন সম্পর্কে বাধ্য করলেও তা ধর্ষণ বলে গণ্য হবে না। একেই ধর্ষণের ‘বৈবাহিক ব্যতিক্রম’ বলা হয়।   সমীক্ষা আরও বলছে, কেবল ৪৪ শতাংশ ভারতীয় নারীকে একা বাজারে বেরোতে দেওয়া হয়। ৩২ শতাংশ বিবাহিত নারী বাড়ির বাইরে কাজ করতে পারেন। পাশাপাশি প্রায় ৪৪ শতাংশ পুরুষ একজন স্বামীর তাঁর স্ত্রীকে মারধর করার অধিকার রয়েছে বলে বিশ্বাস করেন বলেও উঠে এসেছে সমীক্ষায়।"
ধর্ষণের অভিযোগে জাতীয় ‘সাহিত্য অ্যাকাডেমি’ পুরস্কার প্রাপ্ত লেখক নীলোৎপল মৃণালের বিরুদ্ধে মামলা দায়ের করল দিল্লি পুলিশ। নীলোৎপলের বিরুদ্ধে বিয়ের প্রতিশ্রুতি দিয়ে ধর্ষণ করার অভিযোগ এনেছেন এক মহিলা। ৩২ বছর বয়সি ওই মহিলার অভিযোগ, বিয়ের প্রতিশ্রুতি দিয়ে তাঁকে ১০ বছর ধরে ধর্ষণ করেন জাতীয় পুরস্কারজয়ী লেখক। মহিলার আরও অভিযোগ, ২০১৩ সালে নীলোৎপলের সঙ্গে তাঁর আলাপ হয়। কয়েকবার দেখা হওয়ার পর তাঁদের মধ্যে গভীর বন্ধুত্ব গড়ে ওঠে। তার পর থেকেই তাঁকে একাধিকবার ধর্ষণ করেন অভিযুক্ত লেখক। অভিযুক্ত তাঁকে মারধর করতেন বলেও তিনি পুলিশের কাছে জানিয়েছেন। মহিলা আরও জানিয়েছেন, অভিযুক্ত খ্যাতির জোর খাটিয়ে মধ্যপ্রদেশের কয়েক জন পুলিশ আধিকারিককে দিয়ে তাঁকে হুমকিও দেওয়ান। সূত্র অনুযায়ী জানা গিয়েছে, মহিলা উত্তরপ্রদেশের গোরক্ষপুরের বাসিন্দা। তিনি প্রায় ১০ বছর ধরে দিল্লিতে একটি বাড়িতে ভাড়া থাকতেন। সংবাদ সংস্থা এএনআই-এর প্রতিবেদন অনুযায়ী, তিমারপুর থানা এলাকায় নির্যাতিতা এই অভিযোগ দায়ের করেন। মহিলার অভিযোগের ভিত্তিতে, পুলিশ নীলোৎপলের বিরুদ্ধে বিভিন্ন ধারায় মামলা দায়ের করেছে। বিষয়টি নিয়ে তদন্ত করা হচ্ছে এবং এখনও পর্যন্ত কাউকে গ্রেফতার করা হয়নি বলেও একজন পুলিশ আধিকারিক জানিয়েছেন।
"ভ্রাতৃবধূকে ধর্ষণের অভিযোগে এক বছর বাদে অভিযুক্তকে গ্রেফতার করল ধূপগুড়ি থানার পুলিশ। বাপি দাস নামে ওই অভিযুক্তকে কেরল থেকে গ্রেফতার করা হয়েছে। দীর্ঘ দিন ধরেই তাকে খুঁজছিল পুলিশ।
গত বছর জুলাই মাসে থানায় লিখিত অভিযোগ দায়ের করেন ধূপগুড়ির পূর্ব মল্লিকপাড়ার এক মহিলা। তাঁর অভিযোগ, তাঁর ভাসুর বাপি তাঁকে ধর্ষণ করেছে। এর পর থেকেই গা ঢাকা দিয়েছিল বাপি। এ রাজ্য ছেড়ে সে আশ্রয় নিয়েছিল কেরলে। পুলিশও তাকে হন্যে হয়ে খুঁজছিল। অবশেষে গোপন সূত্রে খবর পেয়ে ধূপগুড়ি থানার পুলিশের একটি দল কেরলের কেনিচিড়া এলাকায় হানা দেয়। সেখান থেকেই গত ৪ এপ্রিল গ্রেফতার করা হয় ওই যুবককে। রবিবার বাপিকে ধূপগুড়িতে নিয়ে আসা হয়েছে। সোমবার তাকে জলপাইগুড়ি আদালতে হাজির করানো হয়। বাপির বিরুদ্ধে ধর্ষণ-সহ একাধিক মামলা রুজু করেছে পুলিশ।"
এক তরুণীর সঙ্গে বন্ধুত্ব করে তাঁকে ধর্ষণ করার অভিযোগ উঠল এক মন্ত্রীর ছেলের বিরুদ্ধে। নির্যাতিতা জানিয়েছেন, তাঁকে দিল্লি এবং জয়পুরে বহুবার ধর্ষণ করেছেন ওই ব্যক্তি। এমনকি ধর্ষণের জেরে তিনি অন্ত্বঃসত্ত্বা হয়ে পড়লে তাঁর উপর অকথ্য শারীরিক অত্যাচারও চালানো হয়। শারীরিক এবং মানসিক নির্যাতনের শিকার হয়ে গর্ভপাত হয়ে যায় তাঁর। ২৩ বছরের ওই তরুণীর বয়ানের ভিত্তিতে দিল্লি পুলিশ এই ঘটনায় তদন্ত শুরু করেছে।   যে মন্ত্রীর ছেলের বিরুদ্ধে অভিযোগ, তিনি রাজস্থানের অশোক গেহলত সরকারের মন্ত্রিসভার সদস্য। রাজস্থানে কংগ্রেসের প্রথম সারির নেতা। তাঁর পুত্রের বিরুদ্ধে দিল্লি পুলিশের কাছে ধর্ষণের অভিযোগ লিখিয়েছেন জয়পুরেরই এক তরুণী। অভিযোগে তিনি জানিয়েছেন, ফেসবুকে ওই মন্ত্রীর ছেলে যোগাযোগ করেন তাঁর সঙ্গে। সেখান থেকেই বন্ধুত্বে গড়ায় আলাপ। তবে কিছুদিন পরেই তাঁকে একা দেখা করতে বলেন মন্ত্রীপুত্র। ২০২১ সালের ৮ জানুয়ার সওয়াই মাধোপুরের একটি হোটেলে দেখা হয় দু’জনের। তরুণী জানিয়েছেন প্রথম সাক্ষাতেই তাঁর পানীয়ে মাদক মিশিয়ে অচেতন করে তাঁক ধর্ষণ করেন ওই ব্যক্তি। পরে তাঁর জ্ঞান ফিরলে তাঁর অনাবৃত শরীরে ছবিও দেখান তাঁকে।   এই ঘটনার পর বহুবার ওই তরুণীর সঙ্গে দেখা করেছেন মন্ত্রীপুত্র। তাঁকে শারীরিক নির্যাতন করেছেন। মারধরও করেছেন। এমনকি ওই তরুণী অন্তঃসত্ত্বা হয়ে পড়লে তাঁকে ওষুধ খাইয়ে গর্ভপাত করাতে চেয়েছেন তিনি। জানিয়ে দিয়েছেন সন্তানের দায়িত্ব নিতে পারবেন না। তরুণী প্রস্তাব না নেওয়ায় অত্যাচার আরও বেড়েছে। পুলিশকে নির্যাতিতা জানিয়েছেন, তাঁকে ক্যামেরার সামনে মারধর করতেন ওই ব্যক্তি। অশ্লীল ভিডিয়ো রেকর্ড করে সেই ভিডিয়ো নেট মাধ্যমে ছড়িয়ে দেওয়ার হুমকিও দিতেন।  তরুণীর অভিযোগের পর দিল্লি পুলিশের এক আধিকারিক জানিয়েছেন, তাঁরা এই ঘটনার তদন্তে রাজস্থান পুলিশের সঙ্গে যোগাযোগও করেছে।   
"এক মহিলাকে আটকে রেখে ৭৯ দিন ধরে ধর্ষণের অভিযোগ উঠল এক তান্ত্রিকের বিরুদ্ধে। গোপন সূত্রে খবর পেয়ে শুক্রবার মহিলা এবং তাঁর আড়াই বছরের ছেলেকে উদ্ধার করেছে পুলিশ। তবে তান্ত্রিকের কোনও হদিশ পায়নি তারা। ঘটনাটি ঘটেছে ওড়িশার বালেশ্বরে।
পুলিশ সূত্রে খবর, শ্বশুরবাড়ির লোকেদের সঙ্গে বনিবনা হচ্ছিল না মহিলার। নিত্যদিন অশান্তি লেগেই থাকত। মহিলার অভিযোগ, দু’পক্ষের মধ্যে শান্তি ফেরাতে জোর করে তান্ত্রিকের কাছে পাঠান তাঁর স্বামী এবং শ্বশুরবাড়ির লোকেরা। ২০১৭-তে বিয়ে হয় মহিলার। অভিযোগ, বিয়ের পর থেকেই তাঁর উপর মানসিক এবং শারীরিক অত্যাচার চালাতেন শ্বশুরবাড়ির লোকেরা। তখন এক তান্ত্রিককে বাড়িতে আনেন তাঁরা। ওই তান্ত্রিক আশ্বাস দেন, মহিলাকে কয়েক মাস তাঁর সঙ্গে থাকতে দিতে হবে। তা হলেই সমস্যার সমাধান করে দেবেন। মহিলার অভিযোগ, এই কথা শোনার পর তিনি যখন যেতে অস্বীকার করেন, তখন তাঁকে মাদক খাইয়ে বেহুঁশ করে তান্ত্রিকের বাড়িতে পাঠিয়ে দেওয়া হয়। জ্ঞান ফিরতেই দেখেন তাঁকে একটি ঘরে আটকে রাখা হয়েছে। সঙ্গে তাঁর আড়াই বছরের ছেলেও ছিল। ৭৯ দিন ধরে তাঁকে ছেলের সামনেই তান্ত্রিক ধর্ষণ করতেন বলে মহিলার অভিযোগ। কয়েক দিন আগে তান্ত্রিক তাঁর মোবাইলটি ওই ঘরে ভুলে ফেলে গিয়েছিলেন। সেই মোবাইল থেকেই বাপের বাড়ির লোকেদের কাছে খবর দেন মহিলা। এর পরই পুলিশ তান্ত্রিকের বাড়ির সন্ধানে নেমে মহিলা এবং তাঁর ছেলেকে উদ্ধার করে।"
"মেয়েকে ধর্ষণের পরই হুমকি দিয়েছিলেন বাবা— এ কথা যেন পাঁচ কান না হয়। কিন্তু তিনি জানতেন না, তত ক্ষণে তাঁর কুকীর্তি গোপন ক্যামেরায় বন্দি হয়ে গিয়েছে। এর পর মেয়েই তাঁকে ধর্ষণের ভিডিয়ো নেটমাধ্যমে পোস্ট করে বাবার আসল রূপ প্রকাশ করলেন। সেই সঙ্গে দাবি জানালেন ন্যায়বিচারের।
ঘটনাটি বিহারের সমস্তিপুরের। নেটমাধ্যমে ভাইরাল হওয়া ওই ভিডিয়ো দেখে ইতিমধ্যেই ৫০ বছরের অভিযুক্তকে পুলিশ গ্রেফতার করেছে। ১৮ বছরের নির্যাতিতা তাঁর বাবার বিরুদ্ধে থানায় অভিযোগও দায়ের করেছেন। পুলিশ জানিয়েছে, ধৃত ব্যক্তি পেশায় শিক্ষক। সমস্তিপুরের রোসেরার বাসিন্দা। রোসেরার মহকুমা পুলিশ আধিকারিক শাহিয়ার আখতার শনিবার বলেন, ‘‘নেটমাধ্যমে ওই পোস্ট এবং ভিডিয়ো দেখে প্রথমে আমরা স্বতঃপ্রণোদিত অভিযোগ দায়ের করে ওই ব্যক্তিকে গ্রেফতার করেছিলাম। তাঁর মেয়েও লিখিত ভাবে ধর্ষণের কথা জানিয়েছেন।’’ শাহিয়ারের দাবি, নির্যাতিতার মা এবং মামাও ঘটনার কথা জেনেছিলেন। কিন্তু অভিযুক্তের বিরুদ্ধে থানায় অভিযোগ না জানিয়ে নির্যাতিতাকে ঘটনাটি গোপন রাখার জন্য চাপ দিয়েছিলেন।"
"অসুস্থ দিদির শুশ্রূষার জন্য বছরখানেক ধরে দিদির বাড়িতে এসেছিল এক নাবালিকা। অভিযোগ, সেই সুযোগেই তাকে বার বার ধর্ষণ করেছেন জামাইবাবু। এ নিয়ে মুখ বন্ধ রাখার জন্য নাবালিকাকে হুমকিও দেন বলে জামাইবাবুর বিরুদ্ধে অভিযোগ। ওই নাবালিকাকে ধর্ষণের অভিযোগে শুক্রবার ডুয়ার্সের হলদিবাড়ি চা বাগানের এক বাসিন্দাকে গ্রেফতার করেছে পুলিশ।
পুলিশ সূত্রে খবর, ধৃতের নাম যোগেশ বড়াইক। শুক্রবার স্থানীয় একটি স্বেচ্ছাসেবী সংগঠনের সাহায্যে যোগেশের বিরুদ্ধে ধর্ষণের অভিযোগ জানায় তাঁর শ্যালিকা এবং তাঁর পরিবার। সেই অভিযোগের ভিত্তিতে অভিযুক্তকে গ্রেফতার করেছে বিন্নাগুড়ি পুলিশ ফাঁড়ি। পুলিশের কাছে ওই নাবালিকা জানিয়েছে, ২০২১ সালের ডিসেম্বরে মেরুদণ্ডে গুরুতর আঘাত পাওয়ার পর  থেকেই শয্যাশায়ী হয়ে পড়েন তার দিদি। দিদির পরিচর্যার জন্য সে সময় থেকেই দিদি-জামাইবাবুর বাড়িতে চলে আসে সে। নাবালিকার অভিযোগ, তখন থেকেই তাকে বার বার ধর্ষণ করতেন জামাইবাবু। এ নিয়ে পরিবারের কারও কাছে মুখ খুললে, তার ফল ভাল হবে না বলেও হুমকি দিতেন তিনি। নাবালিকার দাবি, জামাইবাবুর হুমকি সত্ত্বেও ২ মে মা-বাবাকে সব কথা খুলে বলে সে। এর পর গোটা ‘ডুয়ার্স জাগরণ’ নামে বানারহাটের একটি স্বেচ্ছাসেবী সংগঠনের সম্পাদককে ঘটনার কথা জানানো হয় বলে পরিবার সূত্রে খবর। ওই স্বেচ্ছাসেবী সংগঠনের সাহায্য নিয়েই শুক্রবার বিন্নাগুড়ি পুলিশ ফাঁড়িতে লিখিত অভিযোগ দায়ের করে নাবালিকার পরিবার। পুলিশ জানিয়েছে, শুক্রবার নাবালিকাকে বানারহাট স্বাস্থ্যকেন্দ্রে পরীক্ষার জন্য নিয়ে যাওয়া হয়। পরে সেখান থেকে বীরপাড়া স্টেট জেনারেল হাসপাতালে মেডিক্যাল পরীক্ষার করানোর জন্য নাবালিকাকে পাঠিয়েছে বানারহাট থানার পুলিশ।"
"সন্তান না হওয়ায় স্বঘোষিত ‘বাবা’র শরণাপন্ন হয়েছিলেন এক দম্পতি। সন্তানপ্রাপ্তির জন্য পুজো এবং যজ্ঞ করার পরামর্শ দেন চিল্কা বাবা। সেই মতো ওই দম্পতিকে নিজের বাড়িতে আসতে বলেন তিনি।
চিল্কা বাবার পরামর্শ মতো পুজোর সমস্ত উপকরণ নিয়ে তাঁর বাড়িতে হাজির হন দম্পতি। এর পর চিল্কা বাবা দম্পতিকে দু’টি ফুল দেন। এবং সেই ফুল শুঁকতে বলেন। ‘বাবা’র প্রতি অগাধ বিশ্বাস নিয়েই সেই ফুল শোঁকেন ওই দম্পতি। আর শুঁকতেই জ্ঞান হারান দু’জনে। অভিযোগ, এর পরই চিল্কা বাবা মহিলার স্বামীর হাত-পা বেঁধে ফেলেন। তার পর মহিলাকে একটি ঘরে নিয়ে যান। সেখানে তাঁকে ধর্ষণ করেন। কিছু ক্ষণের মধ্যে মহিলার স্বামীর জ্ঞান ফিরতেই চিল্কা বাবাকে হাতেনাতে ধরে ফেলেন। কিন্তু কোনওক্রমে সেখান থেকে চম্পট দেন ‘বাবা’। ঘটনাটি ঘটেছে বিহারের মাধেপুর জেলার আলমনগরে। চিল্কা বাবার বিরুদ্ধে ধর্ষণের অভিযোগ দায়ের করেছেন দম্পতি। পুলিশ সূত্রে খবর, দম্পতি পূর্ণিয়া জেলার বাসিন্দা। বিয়ের পর অনেক বছর পেরিয়ে গেলেও তাঁদের সন্তান হচ্ছিল না। বিষয়টি নিয়ে দম্পতি খুবই বিচলিত ছিলেন। সেই সময় গ্রামেরই এক মহিলা চিল্কা বাবার কাছে যেতে বলেন দম্পতিকে। এর পরই তাঁরা যোগাযোগ করেন চিল্কার সঙ্গে। ঝাড়ফুঁক করার জন্য মাঝেমধ্যেই দম্পতিকে আসতে বলেতন তিনি। অভিযোগ, ঝাড়ফুঁক করার পর দু’জনকেই ফুল শুঁকতে দিতেন চিল্কা। সেই ফুল শুঁকেই জ্ঞান হারাতেন দু’জনেই। এর পর মহিলাকে নিয়ে গিয়ে ধর্ষণ করতেন বলে অভিযোগ। কিন্তু বুধবার বিষয়টি হাতেনাতে ধরে ফেলেন মহিলার স্বামী। তার পর থেকেই পলাতক চিল্কা বাবা। পুলিশ জানিয়েছে, অভিযুক্তের আসল নাম কৈলাস পাসোয়ান।"
"কোচিং ক্লাসে তাঁকে প্রায়শই তাকে উত্ত্যক্ত করত পাঁচ সহপাঠী। বিষয়টি মা-বাবাকে জানিয়েছিল কিশোরী। তার পর তাঁরা শিক্ষকের কাছে ঘটনাটি জানান। বেশ কিছু দিন পড়তে যাওয়াও বন্ধ করে দিয়েছিল সে। পরে শিক্ষক বিষয়টি নিয়ে পদক্ষেপ করার আশ্বাস দিলে ফের কোচিং ক্লাসে যাওয়া শুরু করে কিশোরী। বিহারের জামুইয়ের ঘটনা।
পুলিশ সূত্রে খবর, তাদের বিরুদ্ধে কেন অভিযোগ করা হল তা নিয়ে একটা চাপা ক্ষোভ তৈরি হয়েছিল পাঁচ ছাত্রের মধ্যে। তলে তলে তারা ছাত্রীকে ধর্ষণের পরিকল্পনা করে। বুধবার টিউশন পড়ে ফিরছিল ওই কিশোরী। অভিযোগ, রাস্তায় তার পথ আটকায় ওই পাঁচ ছাত্র। তার পর তাকে জোর করে পাশের একটি জঙ্গলে নিয়ে গিয়ে গণধর্ষণ করে। এই ঘটনার পরই পাঁচ ছাত্রের বিরুদ্ধে ধর্ষণের অভিযোগ দায়ের করেন কিশোরীর বাবা-মা। তাঁদের অভিযোগের ভিত্তিতে পাঁচ ছাত্রকে গ্রেফতার করেছে পুলিশ। হাসপাতালে চিকিৎসা চলছে কিশোরীর।"
"নদিয়ার হাঁসখালি গণধর্ষণ-কাণ্ডে নির্যাতিতার পরিবারের জন্য ১ কোটি টাকা ক্ষতিপূরণ চেয়ে আবেদন করা হল কলকাতা হাই কোর্টে। বৃহস্পতিবার প্রধান বিচারপতি প্রকাশ শ্রীবাস্তবের ডিভিশন বেঞ্চে মামলাকারী আইনজীবী অনিন্দ্যসুন্দর দাসের হয়ে এই আবেদন দাখিল করেন আইনজীবী ফিরোজ এডুলজি। আবেদনটির দ্রুত শুনানির আর্জি জানিয়েছেন তিনি। বিষয়টি বিবেচনা করে দেখার আশ্বাস দিয়েছেন প্রধান বিচারপতি।
এপ্রিলের গোড়ায় নাবালিকা প্রেমিকাকে জন্মদিনের পার্টিতে ডেকে ধর্ষণ করার অভিযোগ ওঠে গাজনা গ্রাম পঞ্চায়েতের সদস্য সমর গয়ালির ছেলে ব্রজগোপালের বিরুদ্ধে। অত্যধিক রক্তপাতে ওই নাবালিকার মৃত্যু হয়। তার পরে রাতারাতি ওই নাবালিকার দেহ জোর করে দাহ করানোর অভিযোগ ওঠে ওই তৃণমূল নেতার ছেলের বিরুদ্ধে। বিষয়টি প্রকাশ্যে আসতেই শোরগোল পড়ে যায়। ব্রজগোপালের বিরুদ্ধে হাঁসখালি থানায় অভিযোগ দায়ের করেন নির্যাতিতার বাবা এবং মা। এর পরেই তাকে গ্রেফতার করে পুলিশ। ব্রজগোপালের বিরুদ্ধে বিরুদ্ধে ধর্ষণ, খুন-সহ কয়েকটি ধারায় মামলা রুজু করা হয়েছে। মামলা রুজু করা হয়েছে পকসো আইনেও। আপাতত বিষয়টি তদন্ত করছে সিবিআই। ব্রজগোপালের পাশাপাশিই তার বাবাকেও গ্রেফতার করা হয়েছে টানা জেরাও চলছে। ঘটনাটি নিয়ে আলোড়িত হয়েছে রাজ্য-রাজনীতি। বিরোধী শিবির ওই ঘটনার প্রেক্ষিতে শাসক তৃণমূল এবং রাজ্য প্রশাসনের বিরুদ্ধে তোপ দাগা শুরু করেছে। বিরোধী দলনেতা শুভেন্দু অধিকারী নির্যাতিতার বাড়িতেই গিয়েছেন। পক্ষান্তরে, নির্যাতিতার বাড়িতে গিয়েছিলেন তৃণমূল সাংসদ মহুয়া মৈত্র। সেই সূত্রেই শাসক শিবিরের বক্তব্য, বিরোধীরা বিষয়টির উপর ‘রাজনৈতিক রং’ চড়াচ্ছেন। মুখ্যমন্ত্রী মমতা বন্দ্যোপাধ্যায়ও জানিয়েছেন, নির্যাতিতার সঙ্গে ধৃত ব্রজগোপালের সম্পর্ক ছিল। তার জেরে ওই নির্যাতিতা অন্তঃসত্ত্বাও হয়ে পড়ে থাকতে পারে।"
"ললিতপুরের ধর্ষণের ঘটনা নিয়ে উত্তরপ্রদেশ সরকারের কাছে রিপোর্ট চেয়ে পাঠাল জাতীয় মানবাধিকার কমিশন। বুধবার কমিশন সে রাজ্যের মুখ্যসচিবের কাছে চিঠি পাঠিয়ে রিপোর্ট চেয়ে পাঠিয়েছে। একই সঙ্গে ঘটনাটির রিপোর্ট জমা দিতে বলা হয়েছে রাজ্য পুলিশের ডিজিকেও। ১৩ বছরের এক কিশোরীকে থানায় ধর্ষণের ঘটনা কী ভাবে ঘটল, তা আগামী চার সপ্তাহের মধ্যে কমিশনকে জানাতে বলা হয়েছে মুখ্যসচিবকে।
ললিতপুরে এক কিশোরীকে থানায় ধর্ষণের ঘটনার কথা বুধবার সকালেই প্রকাশ্যে আসে। স্থানীয় একটি সংবাদমাধ্যমের প্রতিবেদন অনুযায়ী, ওই কিশোরী থানায় গণধর্ষণের রিপোর্ট লেখাতে এসেছিল। অভিযোগ, থানার ভিতরেই তাকে ফের ধর্ষণ করে ওসি তিলকধারী সরোজ। খবরটি প্রকাশ্যে আসার পরই স্বতঃপ্রণোদিত হয়ে ঘটনাটির রিপোর্ট চেয়ে পাঠিয়েছে জাতীয় মানবাধিকার কমিশন। যদিও ইতিমধ্যেই উত্তরপ্রদেশ পুলিশ ওই পুলিশ আধিকারিককে গ্রেফতার করেছে। সাসপেন্ড করা হয়েছে আরও ২৯ জন পুলিশকর্মীকে। অন্য দিকে, ওই নাবালিকাকে ধর্ষণের দায়ে অভিযুক্ত পুলিশ আধিকারিককে গ্রেফতার করা হয়েছে। তিলকধারী সরোজ নামে ওই আধিকারিককে উত্তরপ্রদেশেরই প্রয়াগরাজ থেকে গ্রেফতার করা হয় বলে প্রশাসনের তরফে জানানো হয়েছে। পুলিশ সূত্রে জানানো হয়েছে, তিন দিন ধরে চার ব্যক্তি ওই কিশোরীকে ধর্ষণ করে। সেই অভিযোগ জানাতেই থানায় এসেছিল সে। পরে থানার ঘটনাটি সে জানায় একটি অসরকারি সংস্থাকে। মঙ্গলবার ওই সংস্থা এ নিয়ে মামলা দায়ের করে। তার পরেই প্রকাশ্যে আসে গোটা বিষয়টি। জাতীয় মানবাধিকার কমিশন স্থানীয় ওই সংবাদমাধ্যমে প্রকাশিত প্রতিবেদনের ভিত্তিতেই স্বতঃপ্রণোদিত হয়ে ঘটনাটির রিপোর্ট তলব করেছে।"
"উত্তরপ্রদেশের ললিতপুরে এক নাবালিকাকে ধর্ষণের দায়ে অভিযুক্ত পুলিশ আধিকারিককে গ্রেফতার করা হল। তিলকধারী সরোজ নামে ওই স্টেশন হাউস অফিসারকে উত্তরপ্রদেশেরই প্রয়াগরাজ থেকে গ্রেফতার করা হয় বলে প্রশাসনের তরফে জানানো হয়েছে। ধর্ষণের অভিযোগ জানাতে গেলে ১৩ বছরের ওই নাবালিকাকে থানায় মধ্যেই তিলকধারী ধর্ষণ করে বলে অভিযোগ।
উত্তরপ্রদেশ পুলিশ বুধবার সন্ধ্যায় জানিয়েছে, আগামী ২৪ ঘণ্টার মধ্যে ডিআইজি পদমর্যাদার এক অফিসার ঘটনার প্রাথমিক তদন্ত রিপোর্ট পেশ করবেন। প্রসঙ্গত, চলতি সপ্তাহে ওই ঘটনার কথা প্রকাশ্যে আসার পরেই আত্মগোপন করেছিল অভিযুক্ত পুলিশ আধিকারিক। নাবালিকার এক আত্মীয়াও ওই ধর্ষণ-কাণ্ডের অন্যতম অভিযুক্ত। ললিতপুর জেলা পুলিশের সুপার নিখিল পাঠক জানিয়েছেন, অভিযুক্তদের বিরুদ্ধে পকসো-সহ বিভিন্ন ধারায় মামলা রুজু করা হয়েছে। পুলিশ সূত্রে খবর, গত ২২ এপ্রিল গ্রামেরই চার জন নাবালিকাকে কাজের প্রলোভন দেখিয়ে ভোপালে নিয়ে গিয়েছিল।, সেখানে আটকে রেখে চার দিন ধরে তাকে ধর্ষণ করেন ওই চার জন। তার পর দিন কয়েক আগে নাবালিকাকে গ্রামে ফের ফিরিয়ে দিয়ে যায় অভিযুক্তেরা। এর পর ওই নাবালিকা ললিতপুর থানায় চার জনের বিরুদ্ধে ধর্ষণের অভিযোগ দায়ের করতে গিয়েছিল। অভিযোগ, থানার ভারপ্রাপ্ত আধিকারিক তিলকধারী তখন নাবালিকাকে ওই আত্মীয়ার হাতে তুলে দেয়। সেই সঙ্গেই জানায়, পরের দিন গোপন জবানবন্দি দিতে থানায় আসতে হবে। পুলিশ আধিকারিকের কথা মতো ওই আত্মীয়ার সঙ্গে থানায় গোপন জবানবন্দি দিতে যায় নাবালিকা। অভিযোগ, এর পর ওই নাবালিকাকে তার আত্মীয়ার সামনেই ধর্ষণ করে তিলকধারী।"
"থানায় ধর্ষণের অভিযোগ করতে গিয়েছিল নাবালিকা। সেই থানাতেই তাকে ধর্ষণের অভিযোগ উঠল ভারপ্রাপ্ত পুলিশ আধিকারিকের বিরুদ্ধে। তা-ও সেই নাবালিকার আত্মীয়ার সামনে! অভিযুক্তের নাম তিলকধারী সরোজ। ঘটনার পর থেকেই পলাতক অভিযুক্ত ওই পুলিশ আধিকারিক। ঘটনাটি ঘটেছে উত্তরপ্রদেশের ললিতপুরে।
পুলিশ সূত্রে খবর, গত ২২ এপ্রিল গ্রামেরই চার জন নাবালিকাকে প্রলোভন দেখিয়ে ভোপালে নিয়ে যান। অভিযোগ, সেখানে আটকে রেখে চার দিন ধরে নাবালিকাকে ধর্ষণ করেন ওই চার জন। তার পর দু’দিন আগে নাবালিকাকে গ্রামে ফের ফিরিয়ে দিয়ে যান অভিযুক্তরা। এর পরই ওই নাবালিকা ললিতপুর থানায় চার জনের বিরুদ্ধে ধর্ষণের অভিযোগ দায়ের করতে যায়। থানার ভারপ্রাপ্ত আধিকারিক তিলকধারী তখন নাবালিকাকে তার কাকিমার হাতে তুলে দেন। এবং সেই সঙ্গেই জানান, পরের দিন গোপন জবানবন্দি দিতে থানায় আসতে হবে। পুলিশ আধিকারিকের কথা মতো কাকিমাকে নিয়ে থানায় গোপন জবানবন্দি দিতে যায় নাবালিকা। অভিযোগ, নাবালিকাকে একটি ঘরে নিয়ে যান ওই পুলিশ আধিকারিক। এর পর নাবালিকার কাকিমার সামনেই তাকে ধর্ষণ করেন তিনি। অন্তত তেমনই অভিযোগ। পুলিশ আধিকারিক এবং নাবালিকার কাকিমার বিরুদ্ধে মামলা রুজু করা হয়েছে। পুলিশ জানিয়েছে, অভিযুক্ত পুলিশ আধিকারিককে বরখাস্ত করা হয়েছে। তাঁর খোঁজে তল্লাশি চালানোর জন্য একটি বিশেষ দলও গঠন করা হয়েছে। পুলিশের দাবি, অল্পদিনের মধ্যেই তারা অভিযুক্তকে গ্রেফতার করতে সমর্থ হবে।"
"প্রশ্নটা গোড়া থেকেই উঠছিল— নদিয়ায় কিশোরীর ধর্ষণ-খুনের ঘটনায় অভিযোগ দায়ের হওয়ার আগে পর্যন্ত পুলিশের ভূমিকা কী ছিল? এখন সিবিআই তদন্ত যত এগোচ্ছে, তত এই প্রশ্নটা আরও জরুরি হয়ে উঠছে।  গণধর্ষণের পর রক্তক্ষরণে কিশোরীর মৃত্যু ও ‘ডেথ সার্টিফিকেট’ ছাড়াই মৃতদেহ সৎকার হয়ে যাওয়ার চার দিন পরে চাইল্ড লাইনের হস্তক্ষেপে পুলিশের কাছে অভিযোগ দায়ের করেন মৃতার মা। এই গোটা সময়টা পুলিশ এবং গোয়েন্দা বিভাগ কি কিছুই জানত না? হুমকি দিয়ে মৃতার পরিবারের মুখ বন্ধ রাখার অভিযোগ থাকলেও থানায় খবর যায়নি? সেই পঞ্চায়েত সদস্য, ধর্ষণ-খুনে ধৃত মূল অভিযুক্তের বাবা সমরেন্দু গয়ালিকে ইতিমধ্যেই গ্রেফতার করেছে সিবিআই। মঙ্গলবার তাঁকে এবং তাঁর ঘনিষ্ঠ পীযূষ ভক্তকে রানাঘাট আদালতে হাজির করানো হলে দু’জনকেই এক দিনের জন্য জেল হেফাজতে রাখার নির্দেশ দেওয়া হয়। এ দিন ইদের কারণে বিশেষ পকসো আদালত বন্ধ ছিল। তাই দু’জনকে ভারপ্রাপ্ত অতিরিক্ত মুখ্য বিচারবিভাগীয় ম্যাজিস্ট্রেট ধ্রুবজ্যোতি ভট্টাচার্যের এজলাসে হাজির করানো হয়। কিন্তু আগের দিন দাখিল হওয়া জামিনের আবেদনের শুনানি হয়নি। আজ, বুধবার তাঁদের ফের আদালতে হাজির করানোর কথা রয়েছে।  সমরেন্দু বা তাঁর এক বন্ধু তথা শাগরেদ ধরা পড়লেও কিন্তু সব প্রশ্নের সমাধান হচ্ছে না। জেলা পুলিশ সূত্রের খবর, প্রতিটি গ্রাম পঞ্চায়েত এলাকায় এক জন ভিলেজ পুলিশ থাকার কথা। ঘটনাচক্রে, ওই এলাকার ভিলেজ পুলিশ গোবিন্দ ঢালি সম্পর্কে সমরেন্দু গয়ালির ভাগ্নে। চার দিন ধরে গ্রামে ফিসফাস চললেও (যার জেরে শেষমেশ চাইল্ড লাইনে ফোন যায়) তিনি কেন থানায় জানালেন না? ফোনে গোবিন্দ দাবি করেন, “আমি কিছুই জানতাম না।” বলেই তিনি ফোন কেটে দেন, আর ধরেননি।  ওই এলাকারই বাসিন্দা সিভিক ভলান্টিয়ার রাজু বিশ্বাস স্থানীয় গ্রাম পঞ্চায়েতের তৃণমূল সদস্য চঞ্চল বিশ্বাসের জেঠতুতো ভাই। রাজুর বক্তব্য, “আমার থানার ডিউটি। ফিরতে রাত হয়ে যায়। কিছু জানতে পারিনি।” এ ছাড়াও ছিলেন রাজ্য গোয়েন্দা সংস্থার (আইবি) সিভিক ভলান্টিয়ার প্রহ্লাদ গোলদার। ফোনে তিনি বলেন, “ঊর্ধ্বতন কর্তৃপক্ষকে যা জানানোর, জানিয়েছি। সংবাদমাধ্যমে কোনও মন্তব্য করব না।” আর ছিলেন জেলা গোয়েন্দা বিভাগের (ডিআইবি) সিভিক ভলান্টিয়ার প্রদীপ দত্ত। তিনিও কোনও কথা বলতে চাননি।  রানাঘাট পুলিশ জেলার সুপার সায়ক দাসের বদলির নির্দেশ এসে  গিয়েছে। তিনি বলেন, “ঘটনাটি সিবিআই দেখছে। ফলে এখন কোনও মন্তব্য করব না।” শনিবার সমরেন্দু বলেছিলেন, “যা বলার ৩ মে বলব।” এ দিন তিনিও মন্তব্য করেননি। 
(সহ প্রতিবেদন: সম্রাট চন্দ)"
"এক তরণীকে বিয়ের প্রতিশ্রুতি দিয়ে সহবাসের অভিযোগ উঠছিল উত্তর ২৪ পরগনার বাগদা থানার বাকসা গ্রামের  অভিজিৎ বিশ্বাস নামের এক যুবকের বিরুদ্ধে। তার বিরুদ্ধে ধর্ষণের অভিযোগ করেন ওই তরুণী। এই অভিযোগে জেল হয়েছিল তার। জামিনে ছাড়া পেয়ে ফের তরুণীকে ধর্ষণ করল ওই যুবক। তরুণীর অভিযোগের ভিত্তিতে ফের তাকে গ্রেফতার করেছে পুলিশ।
১০ বছর আগে গ্রামের এক যুবকের সঙ্গে ওই তরুণীর বিয়ে হয়। তাঁর আট বছরের একটি মেয়েও রয়েছে। পরে স্বামী তাঁকে ছেড়ে চলে যান। ওই তরুণীর সঙ্গে এলাকারই বাসিন্দা অভিজিতের সঙ্গে পরিচয় হয়। তাঁর অভিযোগ, অভিজিৎ বিয়ের প্রতিশ্রুতি দিয়ে একধিক বার তাঁর সঙ্গে সহবাস করে। তিনি পুলিশের কাছে অভিজিতের বিরুদ্ধে ধর্ষণের অভিযোগ জানান। সেই অভিযোগের ভিত্তিতে অভিজিৎকে গ্রেফতার করে পুলিশ। সম্প্রতি অভিজিৎ জামিনে মুক্ত হয়। তরুণীর অভিযোগ, সোমবার রাতে বাড়িতে একা থাকার সুযোগে তাঁকে ধর্ষণ করে সে।
সোমবার গভীর রাতে বাগদা থানায় আবার ধর্ষণের লিখিত অভিযোগ দায়ের করেন তিনি। ওই তরুণীর অভিযোগ পেয়ে অভিজিৎকো গ্রেফতার করেছে বাগদা থানার পুলিশ। মঙ্গলবার তাকে বনগাঁ মহকুমা আদালতে তোলা হয়।"
এক দিনে এক ডজন ধর্ষণ মামলার শুনানি হল কলকাতা হাই কোর্টে। সোমবার প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চে মামলাগুলির শুনানি হয়। ফলে দিনভর প্রধান বিচারপতির ডিভিশন বেঞ্চ ব্যস্ত থাকল এই মামলাগুলি শুনতেই। বিষয়টিকে কেন্দ্র করে রাজ্যের আইনশৃঙ্খলা পরিস্থিতি নিয়েও প্রশ্ন তুলেছেন অনেকে। গত দু’মাসে রাজ্যে অনেকগুলি ধর্ষণের অভিযোগ উঠেছে। সম্প্রতি ধাপে ধাপে ময়নাগুড়ি, নেত্রা, পিংলা, নামখানা, শান্তিনিকেতন, মাটিয়া, দেগঙ্গা, ইংরেজবাজার, বাঁশদ্রোণী, হাঁসখালি, উত্তরপাড়া ও বাদুড়িয়া— এই ১২টি ধর্ষণের ঘটনায় হাই কোর্টে জনস্বার্থ মামলা দায়ের হয়। গত মাসে মাটিয়া, দেগঙ্গা, ইংরেজবাজার ও বাঁশদ্রোণী ধর্ষণ-কাণ্ডের মামলাগুলি প্রথম আসে আদালতে। তখন এই ঘটনাগুলির তদন্তে আইপিএস অফিসার দময়ন্তী সেনকে দায়িত্ব দেয় হাই কোর্ট। তার পর হাঁসখালি গণধর্ষণ ও খুনের ঘটনার তদন্তভার যায় সিবিআইয়ের হাতে। পিংলার ঘটনায় আইপিএস অফিসার পারুল কুশ জৈনকে দায়িত্ব দেয় আদালত। এ ছাড়া ময়নাগুড়ি, নেত্রা, নামখানা, শান্তিনিকেতনের ঘটনায় রাজ্য পুলিশ তদন্ত করছে। সোমবার উত্তরপাড়া ও বাদুড়িয়া ধর্ষণ-কাণ্ডে নতুন মামলা হয় হাই কোর্টে। সোমবার সাড়ে ১০টা নাগাদ প্রধান বিচারপতির এজলাসে শুনানি শুরু হয়। প্রথমে ওঠে ময়নাগুড়ি, নেত্রা, পিংলা, নামখানা ও শান্তিনিকেতন ধর্ষণের মামলা। প্রায় দেড় ঘণ্টা চলে এই মামলাগুলির শুনানি। এর পর প্রধান বিচারপতির ডিভিশন বেঞ্চ শোনে হাঁসখালি মামলা। আধ ঘণ্টা পর ওঠে মাটিয়া, দেগঙ্গা, ইংরেজবাজার ও বাঁশদ্রোণী ধর্ষণের মামলা। মধ্যাহ্ন বিরতির পর শুনানি হয় উত্তরপাড়া ও বাদুড়িয়া ধর্ষণ মামলার। মাঝে অল্প সময় বগটুই হত্যাকাণ্ড এবং মালদহের কালিয়াচক বোমা বিস্ফোরণ মামলার শুনানি হয় প্রধান বিচারপতির ডিভিশন বেঞ্চে। আরও দু’একটি মামলা উঠলেও সবিস্তার শুনানি হয়নি। অর্থাৎ সব মিলিয়ে বলা যায়, এতগুলি ধর্ষণ মামলা শুনতেই সারা দিন ব্যস্ত থাকল প্রধান বিচারপতি ডিভিশন বেঞ্চ। এর আগে দেগঙ্গা-সহ চারটি ধর্ষণ মামলার শুনানিতে রাজ্যের আইনজীবীর উদ্দেশে প্রধান বিচারপতি প্রশ্ন করেছিলেন, ‘‘কী ব্যাপার বলুন তো! পর পর একই ধরনের এত ঘটনা সামনে আসছে!’’ সেই সময় রাজ্যের কৌঁসুলি উত্তর দিয়েছিলেন, ‘‘দেশের রাজধানীতেই ধর্ষণের ঘটনা ঘটছে। কেন্দ্রের রিপোর্ট বলছে, সারা দেশের মধ্যে কলকাতা নিরাপদ শহর।’’ তবে শুধু মামলা মোকদ্দমা নয়, বিষয়টিকে সামনে রেখে রাজ্যের আইনশৃঙ্খলা নিয়ে প্রশ্ন তুলেছেন অনেকে। আইনজীবী সুস্মিতা সাহা দত্ত বলেন, ‘‘১০টি মামলায় তো আমিই রয়েছি। পর পর এতগুলি মামলার শুনানি এর আগে কোনও দিন দেখিনি। ন্যাশনাল ক্রাইম রেকর্ড ব্যুরোর তথ্য বলছে, বাংলায় ২ শতাংশ অভিযুক্তের শাস্তি হয়। আইনশৃঙ্খলার মারাত্মক অবনতি হয়েছে!’’ আইনজীবী সঞ্জয় বর্ধন এ প্রসঙ্গে বলেন, ‘‘সারা দেশে ধর্ষণের ঘটনা ঘটছে। উত্তরপ্রদেশে সব থেকে বেশি ধর্ষণ হয়। আইনশৃঙ্খলার প্রশ্ন তুলে নির্বাচিত সরকারের বদনাম করা হচ্ছে। আইন আইনের কাজ করছে। এই সরকার তো ঘটনাগুলিকে আড়াল করছে না।’’ অন্য এক আইনজীবীর কথায়, ‘‘ঘটনাগুলি হয়েছে তা সত্যি। এক দিনে এত মামলার শুনানি নিয়ে অহেতুক বিতর্ক করা। শুনানি অনুযায়ী তো মামলার তারিখ পড়ে। কাকতালীয় ভাবে আজকে এতগুলি মামলা উঠেছে।’’
"সাম্প্রতিক ধর্ষণ ও গণধর্ষণ মামলায় প্রতিটি ক্ষেত্রে ক্ষতিপূরণ দিতে দ্রুত পদক্ষেপ করতে নির্দেশ দিল আদালত। পাঁচটি ধর্ষণের ঘটনায় দু’সপ্তাহের মধ্যে ক্ষতিপূরণের বিষয়ে রাজ্য লিগ্যাল সার্ভিসেস এবং জেলা লিগ্যাল সার্ভিসেস কর্তৃপক্ষকে বিবেচনা করতে বলল কলকাতা হাই কোর্ট। প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চের নির্দেশে, ময়নাগুড়ি, নেত্রা, পিংলা, নামখানা ও শান্তিনিকেতন ধর্ষণ কাণ্ডের ঘটনায় ক্ষতিপূরণের বিষয়টি খতিয়ে দেখবে ওই দু’টি সংস্থা।
এই ধর্ষণের ঘটনাগুলির ক্ষেত্রে শিশু সুরক্ষা ও নারী সুরক্ষা কমিশনকে আগামী শুনানিতে অংশ নিতে নির্দেশ দিয়েছে প্রধান বিচারপতির ডিভিশন বেঞ্চ। সোমবার পাঁচ ধর্ষণ-কাণ্ডের শুনানিতে রাজ্যের তরফে আদালতে জানানো হয়, দময়ন্তী সেনের নজরদারিতে এত দিন তদন্ত হয়েছে। এ বার অন্য কাউকে তদন্তের দায়িত্ব দেওয়া হোক। তিনি স্পেশ্যাল কমিশনার অব পুলিশ। প্রায় কমিশনারের সম পদমর্যাদা সম্পন্ন। তাঁর অনেক দায়িত্ব রয়েছে। প্রসঙ্গত, হাই কোর্ট ময়নাগুড়ি, নেত্রা, পিংলা, নামখানা ও শান্তিনিকেতন ধর্ষণ-কাণ্ডে তদন্তে নজরদারির দায়িত্ব দেওয়া হয় আইপিএস দময়ন্তীকে। এই পাঁচটি ঘটনায় তদন্তের অগ্রগতির রিপোর্ট এবং কেস ডায়েরি রাজ্য আদালতে জমা দিয়েছে।"
"কাজে যোগ দেওয়ার প্রথম দিন হাসপাতালে ঝুলন্ত অবস্থায় উদ্ধার হলেন এক নার্স। শনিবার চাঞ্চল্যকর এই ঘটনাটি ঘটেছে উত্তরপ্রদেশের উন্নাওয়ে। মৃতার পরিবারের অভিযোগ, ধর্ষণ করে খুন করা হয়েছে তাদের মেয়েকে।
সূত্রের খবর, উন্নাওয়ের নিউ জীবন হাসপাতালে শুক্রবার কাজে যোগ দিয়েছিলেন এক জন নার্স। আর শনিবার হাসপাতালেই উদ্ধার হয় তাঁর ঝুলন্ত দেহ। হাসপাতাল কর্তৃপক্ষের তরফে খবর পেয়ে অকুস্থলে ছুটে আসে পুলিশ। উদ্ধার হয় দেহ। মৃতার বাবা-মায়ের অভিযোগ, তাঁদের মেয়েকে ধর্ষণ করে খুন করা হয়েছে। এই মর্মে একটি এফআইআরও দায়ের হয়েছে থানায়। উত্তরপ্রদেশ পুলিশ সূত্রে খবর, মৃতদেহ ময়নাতদন্তের জন্য পাঠানো হয়েছে। উন্নাও থানার অতিরিক্ত পুলিশ সুপার শেখর সিংহ জানান, ইতিমধ্যে তিন জনের বিরুদ্ধে এফআইআর দায়ের হয়েছে। অপরাধীদের কড়া শাস্তি হবে বলে মন্তব্য করেন তিনি।"
এক মাসের মধ্যে চতুর্থ ধর্ষণের ঘটনা বীরভূম জেলায়। এ বার বন্ধুর সঙ্গে অন্তরঙ্গ অবস্থায় দেখে ফেলার ‘শাস্তি’ হিসাবে তাকে গণধর্ষণ করে নেটমাধ্যমে ভিডিয়ো ভাইরাল করার অভিযোগ উঠল। শনিবার এই ঘটনায় চার যুবককে আটক করেছে বোলপুর থানার পুলিশ। স্থানীয় সূত্রে খবর, বোলপুরেই ওই নাবালিকার বাড়ি। চার দিন আগে ওই নাবালিকাকে এক বন্ধুর সঙ্গে দেখে চার স্থানীয় যুবক। অভিযোগ, এর পর মেয়েটিকে ভয় দেখিয়ে যৌন নির্যাতন করে তারা। এমনকি তার দৃশ্য বন্দি করে রাখা হয় ফোনের ক্যামেরায়। পরে সেই ভিডিয়ো নেটমাধ্যমে পোস্ট করা হয়। ওই ভিডিয়ো ভাইরাল হওয়ার পর পুলিশের দ্বারস্থ হয় নির্যাতিতার পরিবার। যদিও পুলিশের দাবি, ওই ভিডিয়ো ছয় মাস আগের। ওই ভিডিয়োর সত্যতা যাচাই করেনি আনন্দবাজার অনলাইন। তবে শনিবার রাতে অভিযুক্ত চার জনকে জিজ্ঞাসাবাদের পর আটক করেছে পুলিশ। এই ঘটনায় ব্যাপক চাঞ্চল ছড়িয়েছে এলাকায়। উল্লেখ্য, গত এক মাসে বীরভূমে চার চারটি ধর্ষণের অভিযোগ উঠেছে। দু’টি বোলপুরে, একটি খয়রাশোল এবং এ বার আবারও বোলপুরে গণধর্ষণের অভিযোগ উঠল।
ধর্ষণের অভিযোগ উঠল বেহালায়। স্থানীয় রায়বাহাদুর রোডে নাবালিকা মেয়েকে ধর্ষণের অভিযোগ উঠেছে তার সৎবাবার বিরুদ্ধে। অভিযুক্ত ব্যক্তিকে গ্রেফতার করা হয়েছে বলে পুলিশ সূত্রে খবর। নির্যাতিতাকে চিকিৎসার জন্য নিয়ে যাওয়া হয়েছে হাসপাতালে। বেহালার বাড়িতে দুই মেয়েকে নিয়ে ওই পরিবার থাকতেন বলে জানান স্থানীয় বাসিন্দা শিপ্রা জানা।মাস সাতেক আগে ওই পরিবার বেহালার রায়বাহাদুর রোডে বাড়ি ভাড়া নেন বলে জানাচ্ছেন প্রতিবেশীরা। পুলিশ সূত্রে খবর নির্যাতিতার বয়স এগারোর কাছাকাছি। ভয়ের মুখে  নির্যাতিতা ধর্ষিণের শিকার হয় বলে জানা গিয়েছে। নির্যাতিতা নাবালিকার মায়ের অভিযোগের ভিত্তিতে গ্রেফতার করা হয়েছে ৪৯ বছরের অভিযুক্তকে। পকসো আইনে মামলা রুজু করে তদন্ত শুরু করেছে বেহালা থানা।  নির্যাতিতা অন্তঃসত্ত্বা কিনা তা মেডিক্যাল পরীক্ষার পর জানা যাবে বলে জানাচ্ছেন এক পুলিশ আধিকারিক।
"প্রয়াগরাজ-কাণ্ডে দুই মহিলার ধর্ষণের অভিযোগ ওঠা সত্ত্বেও তার তদন্ত শুরু করেনি উত্তরপ্রদেশ পুলিশ। এমনকি, অভিযোগপত্রে ধর্ষণের ধারাও যুক্ত করা হয়নি। শুক্রবার জাতীয় মানবাধিকার কমিশনের কাছে একটি স্মারকলিপি পেশ করে এই অভিযোগ করল তৃণমূলের সত্যানুসন্ধান কমিটি।
শুক্রবার সত্যানুসন্ধান কমিটির তরফে মানবাধিকার কমিশনকে এই স্মারকলিপি জমা দেন তৃণমূল সাংসদ দোলা সেন, জাতীয় মুখপাত্র সাকেত গোখলে এবং উত্তরপ্রদেশের তৃণমূল নেতা ললিতেশ ত্রিপাঠী। এই স্মারকলিপিতে সত্যানুসন্ধান কমিটির আরও দুই সদস্য বনগাঁর প্রাক্তন সাংসদ মমতাবালা ঠাকুর এবং মন্ত্রী জ্যোৎস্না মান্ডিও স্বাক্ষর করেছেন। ওই স্মারকলিপিতে মোট ১২টি বিষয় উল্লেখ করেছেন তাঁরা। প্রসঙ্গত, প্রয়াগরাজের থরবই থানা এলাকার খেভরাজপুরে একই পরিবারের পাঁচ জনকে কুপিয়ে খুন করে দুষ্কৃতীরা। নিহতদের মধ্যে দু’বছরের এক শিশুকন্যা, দুই মহিলাও ছিলেন। ঘটনার পরের দিন রবিবার প্রয়াগরাজে গিয়ে ওই পরিবারের সঙ্গে সাক্ষাৎ করেন তৃণমূলের সত্যানুন্ধান কমিটির পাঁচ সদস্য। স্মারকলিপিতে তৃণমূলের দাবি, গ্রামবাসী এবং প্রয়াগরাজ জেলার গঙ্গাপারের পুলিশ সুপারের সামনেই তাঁদের কাছে ওই পরিবারের সদস্য সুনীল যাদব অভিযোগ করেছিলেন যে তাঁর স্ত্রী এবং ২২ বছরের প্রতিবন্ধী বোনকে ধর্ষণ করা হয়েছে। তা সত্ত্বেও এফআইআর-এ ধর্ষণের ধারা (ভারতীয় দণ্ডবিধির ৩৭৬ ধারা) যুক্ত করা হয়নি। ঘটনার পর ওই দু’জনের নগ্ন দেহ উদ্ধার হয়েছিল। এমনকি, তাঁদের জামাকাপড় ছেঁড়া ছিল এবং যৌনাঙ্গে রক্তপাতের চিহ্ন মিলেছিল বলেও অভিযোগ। তৃণমূলের দাবি, সুনীলের অভিযোগ অনুযায়ী ধর্ষণের ধারা যুক্ত না করেই তা খতিয়ে দেখতে এই দু’জনের শারীরিক নমুনা সংগ্রহ করে ফরেন্সিক ল্যাবরেটরিতে পাঠানো হয়েছে। যা একেবারেই বেআইনি। স্মারকলিপিতে সত্যানুন্ধান কমিটির আরও অভিযোগ, এই ঘটনায় যে ব্যক্তির বিরুদ্ধে অভিযোগের আঙুল তুলেছেন সুনীল, তাঁকে এখনও গ্রেফতার করা হয়নি। যদিও ২৪ এপ্রিল, রবিবার গঙ্গাপারের পুলিশ সুপার তৃণমূলের সত্যানুসন্ধান কমিটিকে আশ্বাস দিয়েছিলেন যে অভিযুক্তকে আটক করে তাঁর বিরুদ্ধে তদন্ত শুরু করা হবে। তবে শুক্রবার এই স্মারকলিপি পেশ করা পর্যন্ত তা করা হয়নি। উত্তরপ্রদেশের মুখ্যসচিব, ডিজি এবং প্রয়াগরাজের সিনিয়র পুলিশ সুপারের কাছ থেকে জবাব চাওয়া উচিত বলেও এই স্মারকলিপিতে দাবি জানিয়েছে তৃণমূল।"
নাম করুণা নন্দী। জন্ম ভোপালে। পেশায় আইনজীবী। ২০১২ সালের দিল্লি গণধর্ষণ মামলায় ধর্ষণ-বিরোধী বিলের খসড়া তৈরিতেও গুরুত্বপূর্ণ ভূমিকা নিয়ে যিনি পরিচিত হয়ে ওঠেন।  ছবি: সংগৃহীত।
শিলিগুড়ির ধর্ষণ-কাণ্ডে সম্প্রতি হস্তক্ষেপ করেছে সুপ্রিম কোর্ট। নির্যাতিতার পরিবারের অভিযোগ, শহরের একটি বিলাসবহুল হোটেলের ঘরে একাধিক বার ধর্ষণ করা হয় দ্বাদশ শ্রেণির ছাত্রীকে। শুধু তাই নয়, তাদের আরও মারাত্মক অভিযোগ, কোনও রকমের পরিচয়পত্র ছাড়াই ‘ধর্ষক’কে হোটেলের ঘর ব্যবহারের অনুমতি দেওয়া হয়েছিল। অভিযোগ জানানোর পরেও হোটেল কর্তৃপক্ষের বিরুদ্ধে কোনও পদক্ষেপ করেনি পুলিশ। তবে এই ঘটনার কথা প্রকাশ্যে আসার পর জানা যাচ্ছে, শুধু ওই বিলাসবহুল হোটেলই নয়, শহরের অন্তত চার-পাঁচটি হোটেলে এমনটাই ‘দস্তুর’। অল্প সময়ের জন্য ঘর ব্যবহারের ক্ষেত্রে কোনও পরিচয়পত্রই লাগে না। টাকার বিনিময়ে সবই ‘ব্যবস্থা’ হয়ে যায়। আর পুলিশ এ সব ক্ষেত্রে ‘দর্শক’মাত্র। নিয়ম অনুযায়ী, এই সব হোটেলে যে বা যাঁরা ঘর বুক করেন, তাঁদের প্রথমে ‘রিসেপশন’-এ এসে কথা বলার কথা। তার পর নির্দিষ্ট কিছু নিয়ম পালন। সেই সময়ে নিজের নাম-ঠিকানা-ফোন নম্বরের পাশাপাশি হোটেল কর্তৃপক্ষের কাছে জমা দিতে হয় সচিত্র পরিচয়পত্র। তার পর চাবি পাওয়া এবং ঘরে যাওয়া। গত ২০ মার্চ শহরের যে বিলাসবহুল হোটেলে ধর্ষণের ঘটনা ঘটেছে বলে অভিযোগ, তার সিসিটিভির ফুটেজে দেখা গিয়েছে, দুই নাবালিকার সঙ্গে এক যুবক সোজা হোটেলের ঘরে ঢুকে যাচ্ছে। প্রশ্ন উঠছে, তাদের পরিচয়পত্র চাওয়া হয়েছিল কি? হোটেলের কাছে কি কোনও নথি আগে থেকেই ছিল? তাদের হোটেলের ঘরে প্রবেশের অনুমতি দিলেন কে? এই সব প্রশ্নের উত্তরে মাল্লাগুড়ির ওই বিলাসবহুল হোটেলের পক্ষে হিমাংশু শেখর বলছেন, ‘‘বিষয়টি বিচারাধীন। বাইরের লোককে আমি কোনও কিছুই বলতে পারব না।’’ নির্যাতিতার পরিবারের অভিযোগ, মাল্লাগুড়ির বিলাসবহুল হোটেলে ওই দিন ধর্ষণে অভিযুক্ত সাগর ছেত্রী এবং দুই নাবালিকা গিয়েছিল। সাগর তার প্রেমিকাকে বাড়ি পাঠিয়ে দিলেও প্রেমিকার বান্ধবীকে হোটেলের ঘরে আটকে রাখে। তাকে একাধিক বার ধর্ষণ করে। যার প্রমাণ মিলছে মেডিক্যাল রিপোর্টে। ধর্ষিতা নাবালিকা, শহরের নামী স্কুলে দ্বাদশ শ্রেণির ছাত্রী। ঘটনার কথা ওই নাবালিকার পরিবারের লোকজন জানার পর এফআইআর দায়ের হয় শিলিগুড়ি পুলিশ কমিশনারেটের অন্তর্গত প্রধান নগর থানায়। মামলা হয় পকসো আইনে। নিয়ম অনুযায়ী, হোটেলে আসা ব্যক্তিদের নথি অনলাইনে তুলে রাখার কথা। সেই নথি সরাসরি চলে যাওয়ার কথা পুলিশের সাইবার সেলে। এ ক্ষেত্রে কোনও নথি কেন ছিল না? পুলিশের তরফে কি তা হলে নজরদারিতে কোনও গাফিলতি রয়েছে? অভিযোগ পাওয়ার পরেও কেন হোটেল কর্তৃপক্ষের বিরুদ্ধে কোনও ব্যবস্থা নেওয়া হল না? এ সব প্রশ্ন করলে শিলিগুড়ির পুলিশ কমিশনার গৌরব শর্মা আনন্দবাজার অনলাইনকে বলেন, ‘‘আমাকে জেনে বলতে হবে। পরে কথা হবে।’’ হোটেল কর্তৃপক্ষ বা পুলিশ কিছু বলতে না চাইলেও শিলিগুড়ি শহরের একাধিক হোটেলে এমনটাই চলে আসছে বলে দীর্ঘ দিনের অভিযোগ। এ প্রসঙ্গে গ্রেটার শিলিগুড়ি হোটেল ওয়েলফেয়ার অ্যাসোসিয়েশনের সহ-সম্পাদক উজ্জ্বল ঘোষ বলেন, ‘‘এমন ঘটনা কখনওই কাম্য নয়। আর নিয়মের বিষয়ে বলতে গেলে, কোনও অতিথি হোটেলে ‘চেক ইন’ করার সঙ্গে সঙ্গে পুলিশের সাইবার সেলে অনলাইনে সেই নথি জমা পড়ে। বিপরীত লিঙ্গের কেউ যদি কোনও অতিথির সঙ্গে দেখা করতে আসেন, সে ক্ষেত্রে হোটেলে বসবার জায়গায় দেখা করতে হয়, ঘরে নয়। এই নিয়ম সব হোটেলের ক্ষেত্রেই এক।’’   নিয়ম আছে। কিন্তু সেই নিয়মকে বুড়ো আঙুল দেখিয়ে শহরের একাধিক হোটেলে বিভিন্ন সময় মধুচক্রের আসর বসানোর অভিযোগও ওঠে। নাম প্রকাশে অনিচ্ছুক এক হোটেল-মালিক বলছেন, ‘‘এ বার সম্ভবত পালে বাঘ পড়েছে। কারণ, শিলিগুড়ি ধর্ষণ-কাণ্ডে এ বার হস্তক্ষেপ করেছে দেশের শীর্ষ আদালত। এই সব নিয়ম ভাঙার গল্প নিশ্চয়ই আদালতের কানে যাবে। সন্ধ্যার পর অল্প সময়ের জন্য ঘর এই সব নামী-দামি হোটেলে পাওয়া যায়। কোনও পরিচয়পত্র লাগে না। আমাদের মতো ছোটখাটো হোটেল চাইলে অনেক সময় অতিথিরা বিরক্তও হন। কিন্তু নিয়ম তো নিয়ম। যে পুলিশ এত দিন দর্শকের ভূমিকায় ছিল, তারা হয়তো এ বার বিষয়টিতে হস্তক্ষেপ করবে কড়া ভাবে। কয়েক জনের জন্য গোটা ইন্ডাস্ট্রিরই বদনাম হয়ে যাচ্ছে।’’
"আবারও নদিয়ায় নাবালিকা ধর্ষণের অভিযোগ উঠল। এ বার কৃষ্ণগঞ্জ। সেখানে তিপ্পান্ন বছরের এক প্রৌঢ়ের বিরুদ্ধে ষষ্ঠ শ্রেণির ছাত্রীকে ধর্ষণের অভিযোগ উঠেছে। পুলিশ অভিযুক্তকে গ্রেফতার করেছে। তাকে জিজ্ঞাসাবাদ করা হচ্ছে। অভিযুক্তের কড়া শাস্তির দাবি জানিয়েছে নির্যাতিতার পরিবার।
পুলিশ সূত্রে জানা গিয়েছে, কৃষ্ণগঞ্জের ভাজনঘাটের বাসিন্দা কান্ত হালদারের বিরুদ্ধে প্রতিবেশী এক নাবালিকাকে ধর্ষণের অভিযোগ উঠেছে। নির্যাতিতার এক আত্মীয়ের অভিযোগ, গত ছ’মাস ধরে ওই নাবালিকাকে বার বার ধর্ষণ করেছে কান্ত। কাউকে এ কথা জানালে নির্যাতিতাকে খুনের হুমকি দেওয়া হয় বলেও অভিযোগ উঠেছে। মঙ্গলবার ওই নাবালিকা অসুস্থ হয়ে পড়ে। এর পর সে বাড়িতে গোটা বিষয়টি জানায়। নাবালিকার পরিবার কৃষ্ণগঞ্জ থানায় কান্তের বিরুদ্ধে অভিযোগ দায়ের করে। এর পরেই কান্তকে পুলিশ গ্রেফতার করেছে। নির্যাতিতার বাবার অভিযোগ, ‘‘আমার মেয়ে ছাগল মাঠে ছাড়তে যায়। ছাগল ছেড়ে দিয়ে ও মাঠে খেলা করে। সেখান কান্ত প্রায়ই মেয়েকে তুলে নিয়ে গিয়ে নির্যাতন করত। কান্তর কঠোর শাস্তি হোক।’’ ধর্ষণের মামলা রুজু করে শুরু হয়েছে তদন্ত। পাশাপাশি নির্যাতিতার মেডিক্যাল পরীক্ষাও করা হয়েছে। নির্যাতিতার মায়ের বক্তব্য, ‘‘কান্ত আমার মেয়ের জীবনটা নষ্ট করে দিল। আমি চাই ওর ফাঁসি হোক। সরকার যদি আমাদের পাশে দাঁড়ায়, খুব আশ্বস্ত হই। আমরা যেন সুবিচার পাই।’’ কান্ত পেশায় বাসের কন্ডাক্টর। তার জামাইবাবু অশোক হালদার তৃণমূলের দখলে থাকা কৃষ্ণগঞ্জ পঞ্চায়েত সমিতির  সভাপতি। এ বিষয়ে প্রশ্ন করা হলে তিনি বলেন, ‘‘যদি এই ঘটনা ঘটে থাকে তা হলে অবশ্যই উপযুক্ত শাস্তি হওয়া উচিত। সে আমার যেই হোক না কেন এটা খুবই নিন্দনীয় ঘটনা। এই ঘটনার সঙ্গে আমার কোন সম্পর্ক নেই।’’"
"চা-বাগানে মানসিক ভারসাম্যহীন এক মহিলাকে ধর্ষণের অভিযোগ উঠল দুই দুষ্কৃতীর বিরুদ্ধে। উত্তর দিনাজপুরের চোপড়া থানার কাঁচাকালী এলাকার একটি চা-বাগানে ঘটা এই ঘটনার তদন্ত শুরু করেছে পুলিশ। নির্যাতিতাকে ডাক্তারি পরীক্ষার জন্য নিয়ে যাওয়া হয়েছে হাসপাতালে।
মঙ্গলবার সকালে স্থানীয় বাসিন্দারা ওই মহিলাকে বিবস্ত্র অবস্থায় দেখতে পান। তাতে অনেকের সন্দেহ হয়। স্থানীয় বাসিন্দাদের অভিযোগ, ওই মহিলাকে ধর্ষণ করা হয়েছে। ওই এলাকার এক যুবকের বক্তব্য, ‘‘গতকাল রাত ন’টার সময় বাড়ি ফিরছিলাম। তখন দেখি একটি মেয়ে বাগান থেকে বেরোচ্ছে। আমি ভাবলাম উনি হয়তো চা-বাগানের শ্রমিক। আজ সকালে আবার ওই মহিলাকে দেখলাম। তাঁকে জিজ্ঞাসা করায় উনি বললেন, ‘আমাকে ধর্ষণ করা হয়েছে।’ ওই অপরাধীদের খুঁজে বার করে শাস্তি দেওয়া হোক।’’ খবর পেয়ে এলাকায় আসেন একটি স্বেচ্ছাসেবী সংস্থার কর্মীরা। মুকেশ সিংহ নামে ওই স্বেচ্ছাসেবী সংস্থার এক কর্মী বলেন, ‘‘ওই মহিলা আমাদের জানিয়েছেন দু’জন ছেলে আমাকে তুলে নিয়ে গিয়ে ধর্ষণ করেছে। উনি আমাদের ওই জায়গায় নিয়েও গিয়েছিলেন। সেখানে ওঁর পোশাকআশাকও পাওয়া গিয়েছে। আমরা ওঁকে পুলিশের হাতে তুলে দিয়েছে। পুলিশ দেখুক কারা এই দুষ্কর্ম করেছে।’’ পুলিশ ওই মহিলাকে শারীরিক পরীক্ষার জন্য হাসপাতালে পাঠিয়েছে। অভিযুক্তদের খোঁজ চলছে।"
মৃত্যুর ৪৮ বছর পরও তাঁকে নিয়ে, তাঁর জীবন নিয়ে, জীবনের নানা ওঠাপড়া নিয়ে চর্চা। সম্প্রতি পাকিস্তানের প্রথম গ্র্যামি জয়ী আরুজ আফতাব স্বীকার করেছেন, তাঁর অন্যতম অনুপ্রেরণা বেগম আখতার। 
"গৌড়ের রাজা লক্ষ্মণ সেন, ১১৭৮-৭৯ থেকে ১২০৬ খ্রিস্টাব্দ তাঁর রাজত্বের সময়সীমা। খ্রিস্টীয় দ্বাদশ-ত্রয়োদশ শতক বাংলার এক বিশেষ সময়— তুর্কি আক্রমণ, ধর্মান্তর গ্রহণের জোয়ার, ক্রমবর্ধমান সামাজিক অবক্ষয়— তারই মধ্যে লক্ষ্মণ সেনের রাজসভা আলো করে রয়েছেন নবরত্ন, যাঁদের মধ্যমণি কবি জয়দেব, যাঁর ‘গীতগোবিন্দ’ কাব্য সংস্কৃত সাহিত্যের মূলধারার শেষ গরিমাময় রচনা। এর অনেক পরের আবিষ্কার ‘সেকশুভোদয়া’, সংস্কৃত সাহিত্যের মূল ধারার বাইরে এক অদ্ভুত কথাসাহিত্য, যার লেখক হলায়ুধ মিশ্র, যিনি লক্ষ্মণ সেনের মন্ত্রী এবং নবরত্ন সভার অন্যতম রত্ন হিসেবে প্রসিদ্ধ। ‘সেকশুভোদয়া’ গ্রন্থটি বিচিত্র এবং নানা কারণে উল্লেখযোগ্য। বঙ্গদেশে হিন্দু-মুসলমানের পারস্পরিক অবস্থানের সর্বপ্রথম চিত্র এই গ্রন্থটিতে ধরা আছে। সুনীতিকুমার চট্টোপাধ্যায় ও সুকুমার সেনের মতে এ গ্রন্থের রচনাকাল ষোড়শ শতকের মাঝামাঝি, কবিকঙ্কণ মুকুন্দরাম দাসের ‘চণ্ডীমঙ্গল’-এর সমসময়ে। তাঁদের মতে এ গ্রন্থটি লক্ষ্মণ সেনের মন্ত্রী হলায়ুধের রচনা হতে পারে না, কারণ তিনি ছিলেন বিদগ্ধ পণ্ডিত, ‘ব্রাহ্মণসর্বস্ব’ প্রভৃতি গুরুগম্ভীর মীমাংসা ও ধর্মশাস্ত্র গ্রন্থের রচয়িতা। আর এ দিকে, ‘সেকশুভোদয়া’ গ্রন্থটি লেখা হয়েছে তথাকথিত অশুদ্ধ সংস্কৃতে, যা কিনা সুকুমার সেনের মতে ‘ডগ স্যাংস্ক্রিট’, জায়গায় জায়গায় মনে হয়, যেন বাংলা ভাষাকেই অনুস্বার বিসর্গ দিয়ে চালিয়ে দেওয়া হয়েছে, যেমন— ‘কশ্চিৎ চিল্লঃ ছুয়িং দত্তবান্‌’—একটা চিল ছোঁ দিল। তবু দীনেশচন্দ্র সেনের মতো বাংলা সাহিত্যের গবেষক এটিকে লক্ষ্মণ সেনের মন্ত্রী হলায়ুধের রচনা বলেই গ্রহণের পক্ষপাতী। তাঁর মতে হলায়ুধের মূল রচনার উপরে পরবর্তী সময়ের মূর্খ পুঁথিলেখকরা লেখনী চালিয়ে ভাষার এই অশুদ্ধি ঘটিয়েছে।  কিন্তু শুধু ভাষাগত কারণেই নয়, এই সাতাশ অধ্যায়ের কাহিনিমালার চমৎকারিত্ব অন্যত্র। এই গ্রন্থের নামকরণই এর বিষয়বস্তুর ইঙ্গিত দিচ্ছে। তখনও ইসলামের সঙ্গে বিশেষ পরিচয়হীন বঙ্গদেশে এক মুসলমান সাধু বা সেকের (শেখ) শুভাগমন। এ গ্রন্থের অন্তর্ভুক্ত কাহিনিগুলির নায়ক হলেন শেখ জালালউদ্দিন তাব্রিজি, বাংলায় আসা প্রথম সুফি পির, সুহ্‌রাবর্দি ধারায় ইসলামের প্রচার করতে যিনি আসেন রাজা লক্ষ্মণ সেনের গৌড়ে, তাঁর অলৌকিক আগমনটি ‘সেকশুভোদয়া’-র শুরুতেই বর্ণিত— রাজা গঙ্গা-প্রণাম করছেন, এমন সময়ে দেখলেন পশ্চিম দিক থেকে এক বীরপুরুষ, পরনে কালো পোশাক, মাথায় পাগড়ি, হেঁটে আসছেন নদীর জলের উপর দিয়ে… এহেন শেখের অলৌকিক ও আধ্যাত্মিক শক্তির পরিচয় পেয়ে লক্ষ্মণ সেন অচিরেই তাঁর অনুগত হয়ে পড়লেন। কালো পোশাক পরিহিত পাগড়িধারী শেখকে রাজার সঙ্গে আসতে দেখে তাঁর মন্ত্রী উমাপতি ধর বললেন— অকার্যং তে কৃতং রাজন্ননেন সহ গম্যতে/  কৃষ্ণাম্বরধরো বেশো দৃশ্যতে যবনাকৃতিঃ//— রাজা, আপনি এর সঙ্গে পথ হেঁটে অকার্য করেছেন, এই কালো কাপড় পরা লোকটির আকৃতি যবনদের মতো দেখছি!  রাজা কিন্তু তত ক্ষণে শেখের মহিমায় প্রভাবিত, মন্ত্রীকে প্রত্যুত্তরে বললেন— কিং বৃথা ভাষসে মূঢ় প্রভুতত্ত্বং ন জানতঃ/ দুর্বেশবেশমাস্থায় সাক্ষাদিন্দ্র ইহাগতঃ//— মূঢ়, প্রভুর মহিমা না জেনে কী বৃথা বকছ, দরবেশের বেশ ধরে সাক্ষাৎ ইন্দ্র এখানে এসেছেন! লক্ষণীয়, ফার্সি দরবেশ শব্দটির সংস্কৃতায়িত ‘দুর্বেশ’ রূপটি। ইতিহাস অবশ্য লক্ষ্মণ সেনের মুসলমান বিদ্বেষেরই সাক্ষ্য দেয়, তাই এই গ্রন্থটির ঐতিহাসিক সত্যতা নিয়ে পণ্ডিতেরা সন্দিহান, কিন্তু তা হলেও এখানে উল্লিখিত কাহিনিগুলি, যেগুলি আসলে ত্রয়োদশ-চতুর্দশ খ্রিস্টাব্দে বঙ্গদেশে প্রচলিত জনপ্রিয় লোককথা, সেগুলির মধ্যে তৎকালীন সমাজমানসের যে প্রতিফলন ঘটেছে তার সত্যতা সন্দেহের ঊর্ধ্বে। ‘সেকশুভোদয়া’ জানাচ্ছে, মন্ত্রী উমাপতি ধর ও অন্যদের বিরোধিতা গ্রাহ্য না করে লক্ষ্মণ সেন শেখের বসবাস ও উপাসনার জন্যে দান করলেন বাইশ হাজার রাজস্ব মূল্যের একটি ভূমি, গৌড়ের কাছেই পাণ্ডুয়ায়। শুধু তা-ই নয়, লক্ষ্মণ সেনের প্রতিদিনের জীবনচর্যায়, এমনকি রাজ্যশাসনের ব্যাপারেও শেখ তাব্রিজি হয়ে উঠলেন তাঁর পথপ্রদর্শক গুরু।  মুহম্মদ বিন বখতিয়ার খলজি বঙ্গদেশ আক্রমণ করেন ১২০৪ খ্রিষ্টাব্দে, যখন গৌড়ের অধিপতি লক্ষ্মণ সেন। কথিত আছে, মাত্র আঠারো জন সেনা নিয়ে বখতিয়ার খলজি গৌড়ের রাজপ্রাসাদ দখল করেন, বঙ্গেশ্বর গোপনে পালিয়ে যান দক্ষিণ-পূর্ববঙ্গে, তাঁর উত্তরসূরিরা সেই অঞ্চলটুকুরই রাজা হয়ে আরও দুই পুরুষ পর্যন্ত কোনও মতে কাটিয়ে যান। ‘সেকশুভোদয়া’-র নায়ক শেখ তাব্রিজি তুর্কি আক্রমণের বেশ কিছুটা আগেই এসে পৌঁছেছিলেন বাংলার মাটিতে। সুফি-সাধকদের সর্বপ্রাচীন জীবনী সঙ্কলন ‘সিয়ার আল-আফ্রিন’-এ (১৫৩০-৩৬ খ্রিস্টাব্দ) প্রাপ্ত তথ্য অনুসারে ইরানের তাব্রিজ প্রদেশে জন্মে সুফিধর্মে দীক্ষাপ্রাপ্ত জালালউদ্দিন তাব্রিজি যুবক বয়েসে বাগদাদে যান, সেখানেই সাত বছর শেখ শিহাব আল-দিন সুহ্‌রাবর্দিকে গুরু হিসেবে পান।  সুহ্‌রাবর্দিরই নির্দেশে তাব্রিজি ভারতে সুফিধর্ম প্রচার করতে আসেন প্রথমে দিল্লিতে। দিল্লিতে তিক্ত অভিজ্ঞতা হওয়ায় তাব্রিজি আরও পুবে যাত্রা করে প্রথমে লখনউ ও পরে সেখান থেকে বাংলার রাজধানী গৌড়ে এসে পৌঁছন। সেখানে দেবমহল (বর্তমান দেওতলা) নামক স্থানে সুফিদের একটি আস্তানা বা ‘তাকিয়া’ নির্মাণ করেন এবং সেখানেই এগারো বছর পর তাঁর এন্তেকাল হয়।  মালদহের পাণ্ডুয়া অঞ্চলে অধুনা ‘বড়ি দরগা’ বলে পরিচিত বাইশ হাজারি দরগাটি শেখ তাব্রিজির মূল উপাসনাকেন্দ্র হিসেবে স্থাপিত হয় লক্ষ্মণ সেনের আমলেই, সেখানকার লক্ষ্মণসেনী দালান এখনও তার সাক্ষ্য বহন করে। এই দরগায় সযত্নে রক্ষিত থাকত হলায়ুধ মিশ্ররচিত ‘সেকশুভোদয়া’-র একমাত্র পুঁথিটি, যেটিকে সকলে বলত ‘পুঁথি মুবারক’, বিশেষ বিশেষ পুণ্যতিথিতে অথবা বিপত্তির সময়ে সেটি বার করে পাঠ করা হত— মানুষের বিশ্বাস ছিল, এই পাঠে বিপদ কেটে যায়।  ঊনবিংশ শতকের শেষ দিকে, যখন উমেশচন্দ্র বটব্যাল মালদহ জেলার কালেক্টর সাহেব, তাঁর দৃষ্টিগোচর হয় এই আশ্চর্য পুঁথিটি। সেটির জীর্ণ দশা দেখে বটব্যাল স্থানীয় বিদগ্ধ পণ্ডিত রজনীকান্ত চক্রবর্তী ও হরিদাস পালিতকে দিয়ে এটির একটি নকল করান। এর কিছু সময় পরেই উমেশচন্দ্র মালদহ থেকে বদলি হয়ে যান, সঙ্গে করে তিনি নাকি নিয়ে যান মূল পুঁথি ও তার শুদ্ধ নকল বা ‘ফেয়ার’ কপিটি। ১৮৯৮ সালে উমেশচন্দ্রের মৃত্যুর পরে মূল পুঁথি বা তার ‘ফেয়ার কপি’ কোনওটিরই আর হদিস পাওয়া যায়নি। শ্রীহরিদাস পালিতের কাছে থাকা একটি অসম্পূর্ণ খসড়া বা রাফ কপি কলকাতা বিশ্ববিদ্যালয়ে সুকুমার সেনের হস্তগত হয় এবং ১৯২৭ সালে তিনিই এটিকে সম্পাদনা করে প্রকাশ করেন, আরও পরবর্তী সময়ে যা ইংরেজি অনুবাদ-সহ কলকাতার এশিয়াটিক সোসাইটি থেকে প্রকাশিত হয়। অবশ্য ১৩৭৩ বঙ্গাব্দে মালদহের বাইশ হাজারি ওয়াকফ এস্টেট প্রায় ষোলো বছরের চেষ্টায় ‘সেখ শুভোদয়া’ নামে এই গ্রন্থের একটি বাংলা অনুবাদ প্রকাশ করে, যার ভূমিকাটি লিখেছিলেন মতিলাল দাস ১৩৫৭ বঙ্গাব্দে, সেখানে তিনি জানাচ্ছেন এই গ্রন্থের একটি পাণ্ডুলিপি নাকি ওয়াকফ এস্টেটের মোতোয়ালিদের কাছে সংরক্ষিত ছিল, যার সম্পাদনা ও সংস্কার করেন ইতিহাসের অধ্যাপক যতীন্দ্রনাথ গঙ্গোপাধ্যায় এবং বঙ্গানুবাদ করেন পণ্ডিত রামচন্দ্র কাব্যবেদান্ততীর্থ।  এ তো হল গিয়ে পুঁথিরহস্য, কিন্তু এর মধ্যে যে বস্তু আছে তা সেই যুগের জনজীবনের এক চলচ্চিত্রবৎ সজীব উপস্থাপনা। কী নেই সেখানে! এক দিকে কুটিল রাজনীতি, মেরুদণ্ডহীন অশক্ত রাজা, সমাজের সার্বিক নৈতিক অধঃপতনের ছবি, গরিব মানুষের দুর্দশা, কাপালিক ও যোগীদের দৌরাত্ম্য, রাজপরিবারের স্বজনপোষণ— আবার, আর এক দিকে ন্যায়বিচারের জন্যে সাধারণ মানুষ, বিশেষত মেয়েদের সরব হওয়া, প্রকৃত পণ্ডিত ও গুণিজনের সামাজিক সমাদর, অপরিচিত ধর্মের মানুষের মধ্যেও মানবিকতা দেখলে তার প্রতি সাধারণ মানুষের অনুরাগ, দশ জনের মতের সামনে স্বয়ং রাজারও নত হওয়া— সব মিলেমিশে এই গ্রন্থটিকে অনন্য করেছে। সংস্কৃত কেন, সে সময়কার কোনও বাংলা সাহিত্যেও এর তুলনা নেই। ‘সেকশুভোদয়া’-য় সমসময় বা তারও আগেকার গৌড়ের মেয়েদের দেখা মেলে এই গ্রন্থে। এদের মধ্যে যেমন আছেন বল্লভা, কমলসেনী, সোমপ্রভা, সাবিত্রীর মতো রাজরানি, মাধবীর মতো ধনী বণিকঘরের বৌ, কবি জয়দেবের অসামান্য প্রতিভাময়ী সঙ্গীতজ্ঞা স্ত্রী পদ্মাবতীর মতো অভিজাত ও উচ্চবর্গের নারীরা; তেমনই আছেন বিদ্যুৎপ্রভা ও শশিকলা নামে নটী, ধোপার বৌ, শুঁড়ির বৌ, এমন আরও কত সমাজের তথাকথিত নিম্নবর্গের মেয়ে।  ‘সেকশুভোদয়া’-র প্রথম পরিচ্ছেদেই দেখা মেলে গাঙ্গো নটের পুত্রবধূ বিদ্যুৎপ্রভার। এই বলিষ্ঠ চরিত্রটি এ গ্রন্থের বিভিন্ন অধ্যায়ে ফিরে ফিরে আসে, পেশায় সে নর্তকী, দেহব্যবসাও করে পরিবারের জ্ঞাতসারেই, অথচ আশ্চর্য এই যে, সমাজের প্রান্তিক স্থানের এই নারী যখন প্রকাশ্য রাজসভায় কথা বলেন, তখন তা শোনা হয়। এমনকি স্বয়ং রাজমন্ত্রীর বিরুদ্ধে তাঁর আনা অভিযোগও সমাজের মাথারা গুরুত্ব দিয়ে শুনে ন্যায্য বিচার করেন। তাঁর সাহস, তেজ ও ক্ষুরধার বাক্যের কাছে সর্বসমক্ষে মন্ত্রী উমাপতি ধর অবধি নতি স্বীকার করতে বাধ্য হন। গ্রন্থের শুরুতেই শেখ তাব্রিজি ও লক্ষ্মণ সেনের যখন প্রথম সাক্ষাৎ ঘটে গঙ্গাতীরে, তার একটু পরেই শেখ দেখেন একটি কঞ্চুক পরিহিতা রমণী কাঁখে কলসি নিয়ে পথ দিয়ে যাচ্ছে। ইতিপূর্বে নারীঘটিত মিথ্যা অপবাদে শেখের একাধিক বার লাঞ্ছনা ঘটেছে, হয়তো বা সে কারণেই এই অপরিচিত প্রগল্‌ভ নারীটির উদ্দেশে শেখ একটি বাঁকা কথা বলে বসেন, ‘ওহে শূন্যকলসী-কাঁখে পাপীয়সী নারী, নিজের ভালো যদি চাও তাহলে বাড়ি ফিরে যাও…’ এই নারীটিই বিদ্যুৎপ্রভা, বিদ্যুৎস্ফুলিঙ্গের মতো ঝলসে উঠে সে শেখকে দশ কথা শুনিয়ে দিয়ে বলল, যদি নারীমাত্রেই পাপীয়সী হয়, তা হলে শেখ-ও পাপী, কারণ তাঁর জন্মও তো নারীরই গর্ভে— “সিংহ থেকে সিংহ জন্মায়, মৃগ থেকে মৃগ, পাপ থেকে পাপেরই জন্ম… তুমিও তা হলে পাপী, পাপ থেকেই তো জন্মেছ, তাই তুমিও পাপের কারণ, তবে আমাকে পাপীয়সী বলে কথা শোনাচ্ছ কেন?” (সেকশুভোদয়া ১।২৬) আবার, এ গ্রন্থের ষোড়শ পরিচ্ছেদে দেখি, রাজসভায় বিদ্যুৎপ্রভা ও শশিকলা এই দুই নর্তকীর অপূর্ব গান শুনে সভায় উপস্থিত সবাই যখন উচ্ছ্বসিত প্রশংসা করছে, তখন মন্ত্রীকে চুপ করে থাকতে দেখে শেখ তাব্রিজি তাঁর নীরবতার কারণ জিজ্ঞেস করেন। তিনি কোন উত্তর দেওয়ার আগেই বিদ্যুৎপ্রভা বলে ওঠে, “মন্ত্রী আমার উপরে রেগে আছেন।” মন্ত্রী বিরক্ত হয়ে বলেন, “আরে পাপিষ্ঠা, আমার নামে যা-খুশি বদনাম দিচ্ছ!” শেখ দু’জনের মধ্যেকার এই বিবাদের কারণ জানতে চান, নানা চাপান-উতোরের মধ্যে মন্ত্রী এক রকম কোণঠাসা হয়ে বলে ফেলেন যে, বিবাদ কী নিয়ে, সে ব্যাপারে বিদ্যুৎপ্রভা যা বলবে তা-ই সত্যি বলে তিনি মেনে নেবেন। বিদ্যুৎপ্রভা তখন বলে, মন্ত্রী নাকি তাকে আর শশিকলাকে এক সঙ্গে নিজের বাড়িতে ডেকে পাঠিয়ে সারা রাত যথেচ্ছ সুরতক্রীড়া করে তাদের মাত্র কুড়িটি মুদ্রা দিতে যান। নর্তকীরা পাঁচশো মুদ্রা চান, কিন্তু তিনি তা দেন না। ক্ষুব্ধ নর্তকীরা তাঁর থেকে কোনও অর্থই নেন না এবং বাড়ি ফিরে নিজের নিজের শ্বশুর-শাশুড়িকে মন্ত্রীর এই কীর্তির কথা জানিয়ে দেন। ভরা রাজসভায় সামান্য এক নটীর মুখে এমন অভিযোগ শুনে মন্ত্রী তো একেবারে ‘হা হতোঽস্মি’ বলে চিৎকার করে মাটিতে পড়ে গেলেন। তার পর উঠে বসে বললেন, “হে সভাসদবৃন্দ, এই রাজ্যে এমনটাই যদি রীতি হয়ে থাকে, তবে তো ভালই, নয়তো এই পাপীয়সী নর্তকীকে আমি উচিত শাস্তি দেবই।” 
সঙ্গে সঙ্গে ফুঁসে উঠে বিদ্যুৎপ্রভা বলেন, “কী, আমার সঙ্গে ফুর্তি করে একটা কানাকড়িও দাওনি, উল্টে আবার শাস্তি দিতে চাও!” 
মন্ত্রী বললেন, “তোমার অভিযোগের সাক্ষী ডাকাও।”  বিদ্যুৎপ্রভা বলে, “কেউ আবার সাক্ষী রেখে পরদারগমন করে নাকি? বলতে তোমার লজ্জা করছে না?” এই সব কুরুচিকর ঝগড়ার সমাধান করতে শেখ রাজাকে অনুরোধ করলে পরে রাজা মুখ নিচু করে বলেন “আমি এ সব কিছু জানি না।”  এতে শেখের মনে হল, ‘এই রাজ্যে মন্ত্রী যখন পরদারগমন করেন, রাজাই বা বাদ যাবেন কেন!’ অগত্যা শেখ রাজসভায় উপস্থিত ব্রাহ্মণ সভাসদদের এ বিবাদের নিষ্পত্তি করতে অনুরোধ করলেন। সকলেই বললেন, “হে মহাবুদ্ধি, আপনি থাকতে আমরা আর কী বলব?”  শেখ বললেন, “আপনারা আমাকে ভয় পাচ্ছেন কেন! আমি তো অতিথি, আর এই রাজ্য তো চিরকাল আপনাদেরই, আপনারা মহাপণ্ডিত, আপনারাই শাস্তির বিধান দিন, নতুবা দুই পক্ষকেই সমান বলে মেনে নেওয়া হোক।”  তখন ব্রাহ্মণরা মন্ত্রীকে বললেন, “আপনি না প্রথমেই কথা দিয়েছিলেন, বিদ্যুৎপ্রভা যা বলবে তা-ই মেনে নেব, এখন সে এ কথা বলছে, তা হলে মানতে অস্বীকার করছেন কেন? আমরা রায় দিচ্ছি, আপনিই অপরাধী, অন্য কেউ নয়।”  সভাসদদের এই রায় শুনে মন্ত্রী একেবারে চিৎকার করে কেঁদে উঠে বললেন, “আমি জলে প্রবেশ করে প্রাণত্যাগ করব, এর অন্যথা হবে না।” তখন বিদ্যুৎপ্রভা মাটিতে মাথা ঠেকিয়ে সব সভাসদদের উদ্দেশে বললেন, “আমার ন্যায্য পাওনা আমি এত ক্ষণে পেলাম।”  ভয়ে সেই সভায় তখন কেউ আর কোনও কথাই বলছে না দেখে শেখ ঘোষণা করে দিলেন, “বাদী ক্ষমা করে দিয়েছে, অপরাধী ছাড়া পেলেন।” তার পরে তিনি বিদ্যুৎপ্রভাকে বললেন, “নানা ব্যভিচার আর অন্যায় করেছেন বলে মন্ত্রীকে অপরাধী প্রমাণ করেও তার পরে তাঁকে ক্ষমা করে দেওয়ার কারণ কী?” তখন বিদ্যুৎপ্রভা যে উত্তর দিলেন তা অবাক করে দেওয়ার মতো, তিনি দু’টি সুভাষিত শ্লোক উদ্ধৃত করে বললেন, “অসন্তুষ্ট হলে ব্রাহ্মণদের, সন্তুষ্ট হলে রাজাদের, সলজ্জা হলে গণিকাদের আর নির্লজ্জা হলে কুলস্ত্রীদের বিনাশ ঘটে। তাই, হে মহাবুদ্ধি, এটাই ধরে নেওয়া উচিত, যে রাষ্ট্রে মন্ত্রী পরদারগমন করেন, সেখানকার রাজাও তা-ই করেন। আর, যেখানে রাজা আর মন্ত্রী দুজনেই ব্যভিচারী সেই রাষ্ট্রের বিনাশ যে অবশ্যই ঘটবে, এতে কোনও সন্দেহই নেই।” বিদ্যুৎপ্রভার এই কথা শুনে শেখ ‘সাধু সাধু’ করে ওঠেন এবং বলেন, “এই নর্তকী ধন্য।” বহু ধন দান করে বিদ্যুৎপ্রভাকে বাড়ি পাঠিয়ে দেওয়া হল।        রাজসভায় কোনও নারীর আনা অভিযোগ এবং তার নাটকীয় পরিণতির আর একটি ঘটনা দেখা যায় ‘সেকশুভোদয়া’-র তৃতীয় পরিচ্ছেদে। মাধবী নামে এক বণিক বধূ তার মুমূর্ষু স্বামীর সঙ্গে সহমরণে যেতে বদ্ধপরিকর। তাঁর শ্বশুর, শাশুড়ি কেউই তাঁকে আটকাতে পারছেন না। হাতে একটা ছুরি নিয়ে স্বামীর সঙ্গে নিজেকে এক কাপড়ে বেঁধে মাধবী গঙ্গাতীরে যাচ্ছেন চিৎকার করে কাঁদতে কাঁদতে। এই গোলমাল শুনে শেখ তাব্রিজির কথায় রাজা মাধবীকে রাজসভায় আনালেন। মাধবী শুধু সহমরণে যেতে চায়, কেউ তাঁকে বাধা দিতে এলে তাকে তিনি ছুরি দিয়ে মারবেন, এতটাই খেপে আছেন। শেখ ও অন্য সভাসদেরা তাঁকে বোঝানোর চেষ্টা করেন যে সহমরণে যাওয়ার অনুমতি দেওয়া রাজার পক্ষে অসম্ভব, কারণ তাতে স্ত্রীহত্যার দোষ ঘটবে। মাধবী কেন বাঁচতে চান না, সেটা তিনি বরং বলুন। তখন প্রকাশ্য রাজসভায় মেয়েটি নিজের হেনস্থার কথা বলতে শুরু করে, যদিও এই প্রগল্ভতার জন্য তার শ্বশুর তাকে একটা চড় মারেন, তবু শেখের মধ্যস্থতায় মেয়েটি মুখ খুলতে পায়। সে জানায়, এক দিন গঙ্গাস্নানের সময়ে রানি বল্লভার ভাই কুমারদত্তের নজরে সে পড়ে গিয়েছিল। তখন থেকে সমানে সেই লম্পট রাজশ্যালকের নানা প্রলোভন আর ভয় দেখানোর মধ্যেও সে কোনও মতে নিজেকে বাঁচিয়ে চলছিল। কিন্তু, দুর্বুদ্ধি কুমারদত্ত ফন্দি করে মাধবীর স্বামী ও শ্বশুরকে মিথ্যা অভিযোগে গ্রেফতার করিয়ে এক দিন রাতে মাধবীর বাড়িতে ঢুকে তার গায়ে হাত দেয়। মাধবীর চিৎকারে পাড়া-প্রতিবেশী এসে তাঁকে বাঁচায় ও কুমারদত্তকে ধরে মন্ত্রীর কাছে নিয়ে যায়। কিন্তু, রাজার শালা, একে শাস্তি দিলে রানি চটবেন, ফলত রাজাও— এই সব সাতপাঁচ ভেবে মন্ত্রী উমাপতি ধর কুমারদত্তকে ছেড়ে দেন এবং মাধবীকে বলেন, রাজদরবারে নালিশ জানাতে। অতি ধনবান বণিকের গৃহবধূ হওয়া সত্ত্বেও মাধবী ভয়ানক নিরাপত্তাহীনতায় ভুগতে থাকেন এবং সে সময়ই তিনি জানতে পারেন তাঁর স্বামী মারাত্মক রোগে আক্রান্ত ও তাঁর মৃত্যু নিশ্চিত। এ অবস্থায় তিনি স্বামীর সঙ্গে সহমরণে যাওয়াই শ্রেয় বলে ভাবেন। রাজসভায় মাধবীর এই অভিযোগের বৃত্তান্ত জানতে পেরে লক্ষ্মণ সেনের রানি বল্লভা সেখানে ছুটে আসেন এবং সভার মধ্যেই মাধবীকে কুৎসিত গালি সহযোগে মারতে শুরু করেন। এই সব কাণ্ড দেখে সভায় উপস্থিত গোবর্ধনাচার্যের মতো সর্বজনমান্য ব্রাহ্মণ পণ্ডিত ক্রুদ্ধ হয়ে রাজাকে ভয়ানক ভর্ৎসনা করে শাবল তুলে রানির দিকে তেড়ে যান, পরে আত্মসংবরণ করে বলেন, “রাজপত্নী হওয়ার অহঙ্কারে এমন অধর্ম আচরণ করছ তুমি? তোমার ভাই একে ধর্ষণ করেছে, তুমিও একে তাড়না করছ! শিগ্‌গিরিই এই রাজ্যের রাজলক্ষ্মী বিদায় নিতে চলেছে। শোনা যায়, বহু দিন আগে রাজা রামপালের একমাত্র পুত্র এক নারীকে ধর্ষণ করেছিল, সে কথা জানতে পেরে রাজা তাঁর নিজের ছেলেকে শূলে দিয়েছিলেন। আজ অবধি লোকে এই জন্যে তাঁর যশ গায় যে, রাজা রামপাল, অপরাধী হোক বা না-হোক, নিজের একমাত্র পুত্রকে শূলে দিয়েছিলেন”— এই বলে লাঠি আর কমণ্ডলু নিয়ে গোবর্ধনাচার্য চলে যেতে উদ্যত হন। তখন রাজা নিজে উঠে তাঁর পায়ে পড়ে তাঁকে শান্ত করেন, এবং খড়্গ হাতে কুমারদত্তকে বধ করতে যান। সে মুহূর্তে গৃহবধূ মাধবীও নটী বিদ্যুৎপ্রভার মতোই এক অদ্ভুত কথা বলেন। রাজাকে কুমারদত্তের প্রাণ না-নিতে অনুরোধ করে বলেন, “মহারাজ, এ আমার গায়ে হাত দিয়েছে বলে আমার প্রাণ তো যায়নি, জাতও নয়। আপনি যে এটুকু করেছেন তাতেই আমি বিচার পেয়েছি, এখন একে মাপ করে দিন। হয়তো আমারই দুর্দৈব অথবা জন্মান্তরের কোনও পাপের জন্য এই লাঞ্ছনা আমার কপালে ছিল। এখন সব কিছুর শান্তি হোক।” এই কথায় সভার সকলে সাধু সাধু করে ওঠে।  পাঞ্চাল দেশের মেয়ে দ্রৌপদী, দুঃশাসন তাঁর চুলে হাত দিয়েছিল বলে তার রক্ত দিয়ে যত ক্ষণ না সেই চুল ধুতে পারছেন, তত দিন চুল বাঁধবেন না বলে প্রতিজ্ঞা করেছিলেন, বেধেছিল কুরুক্ষেত্রের যুদ্ধ, আর গৌড়ের মেয়ে মাধবী বলেন কি না তার গায়ে একটা খারাপ লোক হাত দিয়েছে বলে তার প্রাণ তো যায়নি, কাজেই লোকটাকে ক্ষমা করে দেওয়া হোক, রাজ্যে শান্তি নামুক! বঙ্গরমণীরা চিরকালই প্রতিবাদী, আবার শান্তি কামনায়  ক্ষমাশীলাও। সেই ট্র্যাডিশন সমানে চলেছে।"
"সম্প্রতি রাজা মিরাসুদার সরকারি হাসপাতালে অন্তঃসত্ত্বা অবস্থায় ভর্তি হয় এক ১৭ বছর বয়সি নাবালিকা। জন্ম দেয় এক শিশুকন্যার। ঘটনাটি তামিলনাড়ুর থাঞ্জাভর জেলার। কিন্তু শিশুকন্যাটির বাবা কে? এ নিয়ে সন্দেহ হওয়ায় হাসপাতাল থেকেই পুলিশ ফাঁড়িতে জানানো হয়।
তদন্তে পুলিশ জানতে পারে, ১২ বছর বয়সি এক কিশোরের সঙ্গে বহু বছর ধরে সম্পর্ক রয়েছে নাবালিকার। নাবালক ‘পিতা’ জানিয়েছে, ধর্ষণ নয়, স্বেচ্ছায় তারা এই সিদ্ধান্ত নিয়েছে। 
ধর্ষণের অভিযোগ দায়ের না হলেও যেহেতু অন্তঃসত্ত্বা হয়েছিল নাবালিকা, তাই পুলিশ পকসো আইনে স্বতঃপ্রণোদিত মামলা রুজু করেছে। আপাতত থাঞ্জাভর থানার মহিলা পুলিশ কিশোরটিকে গ্রেফতার করে একটি সরকারি হোমে রেখেছে।"
"এক প্রতিবন্ধী মহিলাকে বাড়িতে ঢুকে ধর্ষণের অভিযোগ উঠেছে। গত শনিবার ঘটনাটি ঘটেছে পোস্তা থানা এলাকায়। বুধবার থানায় অভিযোগ দায়ের করেন নির্যাতিতা মহিলার দাদা। যার ভিত্তিতে বৃহস্পতিবার রাতে বিহারের সমস্তিপুর থেকে গ্রেফতার করা হয় ৬২ বছরের অভিযুক্ত প্রৌঢ় রঘুনাথ মণ্ডলকে। শুক্রবার ধৃতকে ট্রানজ়িট রিমান্ডে কলকাতায় নিয়ে আসা হয়। আজ, শনিবার তাকে ব্যাঙ্কশাল আদালতে তোলা হবে। পুলিশ সূত্রের খবর, পোস্তা থানা এলাকার বাসিন্দা, ৪২ বছরের ওই নির্যাতিতা প্রতিবন্ধী। একটি বাড়িতে দাদার সঙ্গে থাকেন তিনি। তাঁর দাদা বড়বাজারের একটি বেসরকারি সংস্থায় কাজ করেন। প্রতিদিন সকালে তিনি কাজে বেরিয়ে যান। রাতে ফেরেন। তদন্তে পুলিশ জেনেছে, গত শনিবার সকালে মহিলার দাদা কাজে বেরিয়ে যান। যাওয়ার সময়ে ঘরের একটি চাবি দিয়ে যান রঘুনাথকে, বোনের কোনও প্রয়োজনে সে যাতে সাহায্য করে। রঘুনাথ ওই বাড়িরই ভাড়াটে। অভিযোগ, দুপুরে ওই বাড়িতে ঢুকে মহিলাকে ধর্ষণ করে সে। রাতে দাদা বাড়ি ফিরলে মহিলা তাঁকে সব জানান। পুলিশ সূত্রের খবর, ঘটনাটি শনিবার ঘটলেও থানায় সে সময়ে অভিযোগ দায়ের করা হয়নি। বুধবার নির্যাতিতার দাদা পোস্তা থানায় যোগাযোগ করে পুরো ঘটনার কথা জানান। পুলিশ ইন্টারপ্রিটারের মাধ্যমে নির্যাতিতার সঙ্গে কথা বলে। তাঁর শারীরিক পরীক্ষাও করানো হয়। অভিযোগ পেতেই রঘুনাথের খোঁজ শুরু করে পুলিশ। মোবাইল ফোনের সূত্র ধরে জানা যায়, সে বিহারে পালিয়েছে। বৃহস্পতিবার সেখানে হানা দিয়ে পুলিশ তাকে ধরে। তদন্তকারীরা
জানান, ধৃতের পাঁচ মেয়ে এবং তিন ছেলে। সকলেরই বিয়ে হয়ে গিয়েছে। ঘটনার পরেই বাড়িতে পালিয়ে গিয়েছিল সে।"
"কলকাতার পোস্তা এলাকায় মানসিক ভাবে অসুস্থ এক মহিলাকে ধর্ষণের অভিযোগ উঠল। ঘটনায় জড়িত সন্দেহে এক ব্যক্তিকে গ্রেফতার করেছে কলকাতা পুলিশ। ধৃতের নাম রঘুনাথ মণ্ডল। বিহার থেকে তাঁকে গ্রেফতার করা হয়েছে বলে পুলিশ সূত্রের খবর।
পোস্তায় নিজের বাড়িতেই ওই মহিলাকে ধর্ষণ করা হয় বলে অভিযোগ। নির্যাতিতার ভাই দিন দু’য়েক আগে এ বিষয়ে পোস্তা থানায় অভিযোগ দায়ের করেন। অভিযুক্ত এবং নির্যাতিতা একই আবাসনে (বিল্ডিং) থাকতেন বলে জানিয়েছে পুলিশ। ঘটনার পর থেকে পলাতক ছিলেন অভিযুক্ত। তদন্তে নেমে পুলিশ জানতে পারে, পোস্তার পাশাপাশি বিহারেও অভিযুক্ত রঘুনাথের বাড়ি আছে। শুক্রবার সেখানে হানা দিয়েই তাঁকে গ্রেফতার করা হয় বলে জানিয়েছে পুলিশ।"
পিংলা ধর্ষণ-কাণ্ডের তদন্ত ইনস্পেক্টর জেনারেল অব পুলিশ পারুল কুশ জৈনের হাতে তুলে দিল কলকাতা হাই কোর্ট। শুক্রবার প্রধান বিচারপতি প্রকাশ শ্রীবাস্তব ও রাজর্ষি ভরাদ্বাজের ডিভিশন বেঞ্চ এই নির্দেশ দিয়েছে। নামখানা, নেতড়া, পিংলা, শান্তিনিকেতন এবং ময়নাগুড়ি— এই পাঁচটি ধর্ষণ-কাণ্ডের মামলার একত্রে শুনানি হয় আদালতে। এর মধ্যে নামখানার তদন্তভার দময়ন্তী সেনের হাতে তুলে দেওয়া হয়েছে। শুনানির প্রেক্ষিতে আদালতের মত,  পিংলা ধর্ষণ-কাণ্ডের তদন্তও কোনও মহিলা পুলিশ আধিকারিককে দিয়ে করানো উচিত। এর পরই এই মামলার তদন্ত ভার পারুলের হাতে তুলে দেওয়া হয়। প্রসঙ্গত, পিংলায় এক প্রতিবন্ধী মহিলাকে দিনেদুপুরে তুলে নিয়ে গিয়ে ধর্ষণের চেষ্টার অভিযোগ ওঠে তৃণমূলের পঞ্চায়েত সদস্যদের বিরুদ্ধে। এমনকি, নির্যাতিতাকে হাসপাতালে নিয়ে যেতে বাধা দেওয়া হয় বলে অভিযোগ।    হাই কোর্ট এর আগে দেগঙ্গা, মাটিয়া, ইংরেজবাজার, বাঁশদ্রোণীর তদন্ত নজরদারি করতে দময়ন্তী সেনকে নির্দেশ দিয়েছিল। শুক্রবার নামখানা ধষর্ণ-কাণ্ডের তদন্ত ভারও দময়ন্তীর হাতে দেওয়া হয়েছে। পিংলার তদন্তভার দেওয়া হল আরও এক মহিলা পুলিশ আধিকারিককে। পিংলা মামলার পরবর্তী শুনানি ২মে। ওই দিন মামলাকারী আইনজীবী সুস্মিতা সাহা দত্ত ক্ষতিপূরণের দাবি করতে পারেন বলে জানা গিয়েছে।
নামখানা ধর্ষণ-কাণ্ডের তদন্তভারও দেওয়া হল আইপিএস অফিসার দময়ন্তী সেনের হাতে। এর আগে রাজ্যের চারটি ধর্ষণ-কাণ্ডের তদন্তভার দেওয়া হয়েছে দময়ন্তীকে। কলকাতা হাই কোর্ট জানিয়েছে, নামখানা ধর্ষণ মামলার তদন্তভার দময়ন্তী নিতে না চাইলে এই মামলাটি সিবিআইকে দেওয়ার বিষয়ে ভাবনাচিন্তা করা হবে।   গত ৮ এপ্রিল রাতে নামখানায় এক গৃহবধূকে ধর্ষণের অভিযোগ ওঠে চার দুষ্কৃতীর বিরুদ্ধে। রাত ৩টে নাগাদ ওই গৃহবধূ বাড়ি থেকে বেরিয়ে শৌচালয়ে যাওয়ার পথে আক্রান্ত হন। অভিযোগ, গণধর্ষণের পর তাঁর গায়ে কেরোসিন ঢেলে পুড়িয়ে মারার চেষ্টাও করেন আক্রমণকারীরা । কিন্তু বাড়ির লোক টের পাওয়ায় তিনি বেঁচে যান। নামখানার ওই গৃহবধূ এখনও হাসপাতালে চিকিৎসাধীন। তাঁর পরিবারের দাবি, রাতে যাঁরা ওই গৃহবধূকে নির্যাতন করেন, তাঁরা শাসক দল তৃণমূলের সদস্য। ঘটনায় গ্রেফতারও করা হয় দু’জনকে। এ বার ঘটনাটির তদন্তভার দেওয়া হল দময়ন্তীকে।  প্রায় এক দশক আগে ঘটে যাওয়া পার্ক স্ট্রিট ধর্ষণ কাণ্ডের তদন্তে দময়ন্তীর ভূমিকা প্রশংসিত হয়েছিল বিভিন্ন মহলে। তখন তিনি ছিলেন কলকাতা পুলিশের গোয়েন্দা প্রধান। সে সময় রাজ্যে সদ্য ক্ষমতায় আসা মুখ্যমন্ত্রী মমতা বন্দ্যোপাধ্যায় যখন পার্ক স্ট্রিটের গণধর্ষণের ঘটনাটিকে ‘সাজানো’ বলে মন্তব্য করেছিলেন, তখন দময়ন্তী তাঁর রিপোর্টে জানিয়েছিলেন, ধর্ষণই হয়েছে।  বর্তমানে কলকাতা পুলিশের স্পেশাল কমিশনার দময়ন্তী। গত ১২ এপ্রিল তাঁকে রাজ্যের চারটি ধর্ষণ-কাণ্ড— দেগঙ্গা, মাটিয়া, ইংরেজবাজার, বাঁশদ্রোনির তদন্ত নজরদারি করতে বলেছিল কলকাতা হাই কোর্ট। এমনকি গাংনাপুর ধর্ষণ-কাণ্ড এবং খুনের তদন্তভারও দময়ন্তীকেও দেওয়ার অনুরোধ করেছিলেন নির্যাতিতার বাবা। সেই মামলার শুনানি এখনও বাকি। তবে তার আগে নামখানার ধর্ষণের ঘটনার তদন্ত ভার কলকাতা হাই কোর্ট দিল দময়ন্তীকে। এই নিয়ে রাজ্যের পাঁচটি ধর্ষণের ঘটনার তদন্তের নজরদারির দায়িত্ব পেলেন দময়ন্তী। 
"পার্ক স্ট্রিট ধর্ষণ কাণ্ডের তদন্তে তাঁর ভূমিকা বিভিন্ন স্তরে প্রশংসিত হয়েছিল। রাজ্যের সাম্প্রতিক চারটি ধর্ষণ মামলার তদন্তেও তাঁকে নজরদারির ভার দিয়েছে কলকাতা হাই কোর্ট। এ বার আইপিএস অফিসার দময়ন্তী সেনের হাতে নদিয়ার গাংনাপুরে এক বধূকে ধর্ষণ এবং খুনের তদন্তের নজরদারির দায়িত্ব দেওয়ার আবেদন জানিয়ে মামলা হল কলকাতা হাই কোর্টে।
নির্যাতিতার বাবার সেই আবেদন বৃহস্পতিবার গ্রহণ করেছে হাই কোর্ট। শুক্রবার প্রকাশ শ্রীবাস্তবের ডিভিশন বেঞ্চে মামলার শুনানি হতে পারে। গত ৬ মার্চ নদিয়ার গাংনাপুরে বাড়িতে ঢুকে ওই বধূকে ধর্ষণের অভিযোগ ওঠে। ধর্ষণের পরে জোর করে কীটনাশক খাইয়ে তাঁকে খুনের চেষ্টা  করা হয়। ১৪ মার্চ কল্যাণীর সরকারি হাসপাতালে মৃত্যু হয় নির্যাতিতার। পরিবারের অভিযোগ, এই ঘটনার পর তাঁরা একাধিক বার পুলিশের কাছে গিয়েছেন। কিন্তু পুলিশ এখনও পর্যন্ত এফআইআর গ্রহণ করেনি। থানার সাহায্য না পেয়ে তাঁরা পুলিশ সুপারের দ্বারস্থ হয়েছিলেন। অভিযোগ, সেখান থেকেও তাঁরা কোনও রকম সহায়তা পাননি। ঘটনার দেড় মাসের পরেও পুলিশের সহায়তা না পেয়ে আদালতের দ্বারস্থ হয়েছেন নির্যাতিতার বাবা। প্রসঙ্গত, কলকাতা হাই কোর্টের নির্দেশে গত সপ্তাহের রাজ্যের চারটি ধর্ষণ-কাণ্ডের তদন্তে নজরদারির দায়িত্ব পেয়েছেন কলকাতা পুলিশের স্পেশাল কমিশনার দময়ন্তী। প্রধান বিচারপতি শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চ দেগঙ্গা, মাটিয়া, বাঁশদ্রোণীর এবং ইংরেজবাজার ধর্ষণের মামলার তদন্তের উপর নজরদারির দায়িত্ব দেন তাঁকে। ২০১২ সালের পার্কস্ট্রিট গণধর্ষণ-কাণ্ডের সময় কলকাতা পুলিশের গোয়েন্দা প্রধান ছিলেন। তখন তিনিই ওই ঘটনার তদন্ত করেছিলেন। ঘটনাচক্রে, তখন সদ্য ক্ষমতায়-আসা রাজ্যের মুখ্যমন্ত্রী মমতা বন্দ্যোপাধ্যায় ওই ঘটনাকে ‘সাজানো ঘটনা’ বলে মন্তব্য করেছিলেন। দময়ন্তী যদিও তাঁর তদন্তের প্রেক্ষিতে ধর্ষণ হয়েছে বলেই রিপোর্ট দিয়েছিলেন।"
"ধর্ষণের ভিডিয়ো করে তরুণীকে ভয় দেখিয়ে আবারও ধর্ষণের অভিযোগ উঠল হুগলির কোন্নগরে। পরে ওই ভিডিয়ো ভাইরাল করে দেওয়ার অভিযোগও উঠেছে। ওই ঘটনায় চার যুবককে আটক করেছে পুলিশ। শুরু হয়েছে তদন্ত।
পুলিশ সূত্রে জানা গিয়েছে, গত পয়লা মার্চ এলাকারই এক যুবক এক তরুণীকে ধর্ষণ করেন। এমনকি সেই সময়ের ভিডিয়োও করা হয়। সেই ভিডিয়ো দেখিয়ে ওই যুবকের বন্ধুরাও ওই তরুণীকে ধর্ষণ করেন। পরে সেই ভিডিয়ো ভাইরাল করে দেওয়া হয় বলে অভিযোগ। ওই ঘটনায় তরুণীর পরিবার শ্রীরামপুর মহিলা থানায় অভিযোগ করে। অভিযুক্ত পি শিবা রাও, ভি হরিশ, বি বিবেক এবং আকাশ জানা নামে এলাকার চার যুবককে আটক করেছে উত্তরপাড়া থানার পুলিশ। চন্দননগরের পুলিশ কমিশনার অর্ণব ঘোষ বৃহস্পতিবার সকালে শ্রীরামপুর মহিলা থানায় গিয়ে তদন্তকারীদের সঙ্গে কথা বলেন। কমিশনারের কথায়, ‘‘বুধবার রাতে একটি মেয়ের উপর শারীরিক নির্যাতনের অভিযোগ দায়ের হয়েছে। সেই অনুযায়ী তদন্ত চলছে। আমরা নির্দিষ্ট মামলা করেছি। চার জনকে আটক করে জিজ্ঞাসাবাদ করা হচ্ছে। ভিডিয়োর কথা শুনেছি। তবে এখনও তা হাতে পাইনি।’’ 
                                ধর্ষণে অভিযুক্ত চার যুবক।
                                নিজস্ব চিত্র।
                             স্থানীয় বাসিন্দাদের একাংশের অভিযোগ, কোন্নগর পুরসভার তিন নম্বর ওয়ার্ডের কাউন্সিলর কে বেবি ওই বিষয়টি মিটমাট করে নিতে বলেন। যদিও সেই অভিযোগ অস্বীকার করেছেন ওই তৃণমূল কাউন্সিলর। কোন্নগর পুরসভার চেয়ারম্যান স্বপন দাসের কথায়, ‘‘পুলিশ ঘটনার তদন্ত করছে। গতকাল অভিযোগ পাওয়ার পর খুব দ্রুত ব্যবস্থা নিয়েছে পুলিশ। এতে আমাদের কোনও হাত নেই। আইন আইনের পথে চলবে।’’ তৃণমূল নেতা স্নেহাশিস চক্রবর্তীর বক্তব্য, ‘‘পুলিশ এ ব্যাপারে সক্রিয়। যারা অপরাধ করছে, তাদের বিরুদ্ধে ব্যবস্থা গ্রহণ করা হচ্ছে। কাউন্সিলরের বিরুদ্ধে মিথ্যা অভিযোগ করা হচ্ছে দলকে বদনাম করতে। যারা অপরাধ করবে, তারা কেউ ছাড়া পাবে না। তা সে যে দলেরই হোক। বেহালার ঘটনায় যুব তৃণমূল নেতাও গ্রেফতার হয়েছে।’’"
রাজ্য জুড়ে একের পর এক ধর্ষণ, নারী নির্যাতন, সন্ত্রাসের ঘটনা এবং নিয়োগ-সহ নানা ক্ষেত্রে ‘সীমাহীন দুর্নীতি’র প্রতিবাদে পথে নামল ফরওয়ার্ড ব্লক। যোগাযোগ ভবনের কাছে মথুরালিঙ্গম থেবরের মূর্তি থেকে বুধবার মহাজাতি সদন পর্যন্ত প্রতিবাদ মিছিল করল তারা। মিছিলে শামিল হয়েছিলেন ফ ব-র সাধারণ সম্পাদক দেবব্রত বিশ্বাস, রাজ্য সম্পাদক নরেন চট্টোপাধ্যায়, প্রাক্তন বিধায়ক জগন্নাথ ভট্টাচার্য, ডলি রায়, দলের নেতা সঞ্জীব চট্টোপাধ্যায় প্রমুখ। রাস্তায় নেমে প্র্তিবাদ জারি রাখার কথা বলেছেন তাঁরা।
"প্রথমে ছিল আত্মহত্যায় প্ররোচনার অভিযোগ, পরের দিনই তা বদলে যায় ধর্ষণ করে খুনে। নদিয়ার কিশোরীর মৃতদেহের ময়নাতদন্তের রিপোর্টে কিন্তু ধর্ষণ বা খুনের কথা নেই। বুধবার সন্ধ্যায় জেলা পুলিশের হাতে সেই রিপোর্ট এসে পৌঁছয়। আত্মহত্যায় প্ররোচনার অভিযোগ দায়ের হওয়ার পরে রানাঘাট মহকুমা হাসপাতালে এক বার ময়নাতদন্ত হয়েছিল। এর পর ধর্ষণ করে খুনে অভিযোগ দায়ের হওয়ায় পরের দিন ফের শক্তিনগর জেলা হাসপাতালে ময়নাতদন্ত করানো হয়। পুলিশ সূত্রের খবর, দু’টি রিপোর্টের একটিতেও ধর্ষণ বা খুনের কথা বলা হয়নি। ফরেন্সিক পরীক্ষার জন্য মৃত নাবালিকার ভিসেরাও সংরক্ষণ করা হয়েছে। রাতে রানাঘাট পুলিশ জেলার অতিরিক্ত পুলিশ সুপার রূপান্তর সেনগুপ্ত বলেন, “ময়নাতদন্তের রিপোর্ট আমরা পেয়েছি। তদন্ত চলছে।” মৃতার বাবার দায়ের করা অভিযোগ বদল করানোর ব্যাপারে সক্রিয় ভূমিকা নিয়েছিল বিজেপি। স্থানীয় বিজেপি বিধায়ক মুকুটমণি অধিকারী মাঝরাত পর্যন্ত থানায় থেকে বিষয়টি তদারক করেন। পেশায় চিকিৎসক মুকুটমণি দাবি করেছিলেন, মৃতদেহের গলা পর্যন্ত দেখে তাঁর মনে হয়নি এটা আত্মহত্যার ঘটনা। এ দিন তাঁর প্রতিক্রিয়া, “সেই সময়ে দেহ দেখে আমার তো তাই মনে হয়েছে। ময়নাতদন্তের রিপোর্টে অন্য কিছু এলে তো আইন আইনের পথেই চলবে।” এই চাপানউতোরের মধ্যেই ফোনে কথোপকথনের দু’টি অডিয়ো ক্লিপ (কোনওটিরই সত্যতা আনন্দবাজার যাচাই করেনি) সমাজমাধ্যমে চলে আসে। তার একটিতে এক জনকে বলতে শোনা যায়, তিনি যত দূর জেনেছেন তাতে ব্যাপারটা ‘সুইসাইড’ এবং ‘এটা কিন্তু ব্যুমেরাং হবে’। আর এক অডিয়ো ক্লিপে একটি কণ্ঠকে বলতে শোনা যায়, ‘এখানে পলিটিক্যাল মাইলেজ নিতে হবে’, ‘ইস্যু বানাতে হবে’ এবং ‘কমপ্লেন চেঞ্জ করাতেই হবে’। পরে বিজেপির নদিয়া দক্ষিণ সাংগঠনিক জেলার সাধারণ সম্পাদক আশীষবরণ ওরফে বিপুল উকিল স্বীকার করে নেন যে কণ্ঠটি তাঁরই। এ দিন চেষ্টা করেও তাঁর সঙ্গে ফোনে যোগাযোগ করা যায়নি। পুলিশ ও স্থানীয় সূত্রে জানা যায়, চড়কে পিসতুতো দিদির বাড়িতে যায় কিশোরী। ১৪ এপ্রিল রাতে সেখানেই তার ঝুলন্ত দেহ মেলে। স্থানীয়
বাসিন্দাদের একাংশের দাবি, মেয়েটির গা থেকে মদের গন্ধ পেয়ে চড়থাপ্পড় মেরে বাড়িতে ঢুকিয়ে গ্রিলে তালা মেরে দিয়েছিলেন তার পিসি। পরে একটি বন্ধ ঘরে তার দেহ মেলে। মৃতার
বাবা আত্মহত্যায় প্ররোচনার অভিযোগ দায়ের করলে সেই পিসি, তাঁর জামাই ও এক স্কুলশিক্ষক আত্মীয়কে
গ্রেফতার করা হয়। পরের দিন মৃতার
বাবা অভিযোগ বদল করলে ধর্ষণ এবং খুনের মামলা রুজু হয়। যে ক্লিপের কণ্ঠ তাঁর বলে বিপুল উকিল দাবি করেছিলেন, তাতে ‘মুকুট’ এবং ‘বাবুদা’ বলে দু’জনের নাম শোনা গিয়েছিল। বিজেপির নদিয়া দক্ষিণ সাংগঠনিক জেলার সভাপতি পার্থসারথী চট্টোপাধ্যায়ের ডাকনাম ‘বাবু’। তিনি স্বীকারও করেছিলেন যে ওই ক্লিপে তাঁর কথাই বলা হয়েছে। এ দিন তিনি বলেন, “পুলিশ সে দিন তড়িঘড়ি অভিযোগ নিয়ে মামলা রুজু করায় আমাদের সন্দেহ হয়েছিল।’’ তৃণমূলের রানাঘাট সাংগঠনিক জেলা সভানেত্রী রত্না ঘোষ পাল্টা বলেন, “বিজেপি সব জায়গায় নোংরা রাজনীতির খেলা খেলতে চাইছে। তদন্তে ওদের চক্রান্ত উঠে আসবে।” এ দিন ফোনে ময়নাতদন্ত রিপোর্টের কথা জেনে মেয়ের বাবা বলেন, “তা হলে আমার মেয়ে কেন আত্মহত্যা করল? প্রয়োজনে সিবিআই তদন্ত হোক।” কেন তিনি অভিযোগ বদল করেছিলেন? তিনি বলেন, “কয়েকটা কারণে আমার মনে হয়েছিল, এটা আত্মহত্যা হতে পারে না। তাই দ্বিতীয় অভিযোগটা করেছিলাম।” মেয়েটির পিসতুতো জামাইবাবুর (ধৃত) এক আত্মীয় বলেন, “আমরা নিশ্চিত ছিলাম, ময়নাতদন্তের রিপোর্টে এটাই আসবে।”"
পার্ক স্ট্রিট ধর্ষণ কাণ্ডের তদন্তে তাঁর ভূমিকা বিভিন্ন স্তরে প্রশংসিত হয়েছিল। রাজ্যের সাম্প্রতিক চারটি ধর্ষণ মামলার তদন্তেও তাঁকে নজরদারির ভার দিয়েছে কলকাতা হাই কোর্ট। আইপিএস অফিসার দময়ন্তী সেন সেই চারটি মামলার তদন্তে তত্ত্বাবধায়ক হিসেবে দায়িত্ব গ্রহণ করেছেন। বুধবার হাই কোর্টের প্রধান বিচারপতি প্রকাশ শ্রীবাস্তব ও বিচারপতি রাজর্ষি ভরদ্বাজের ডিভিশন বেঞ্চে এ কথা জানিয়েছেন রাজ্যের অ্যাডভোকেট জেনারেল (এজি) সৌমেন্দ্রনাথ মুখোপাধ্যায়। উত্তর ২৪ পরগনার দু’টি, মালদহের একটি এবং কলকাতার একটি— মোট চারটি ধর্ষণের ঘটনায় যথাযথ তদন্ত নিয়ে জনস্বার্থ মামলা দায়ের করেছেন সুমিত্রা ভট্টাচার্য নিয়োগী নামে এক আইনজীবী। সেই সব ঘটনার তদন্তে দময়ন্তীকে নজরদারির ভার দেওয়ার সময় উচ্চ আদালত এটাও জানিয়ে দিয়েছিল যে, ওই আইপিএস অফিসার যদি এই দায়িত্ব গ্রহণ করতে না-চান, সেটা তিনি হাই কোর্টকে জানাতে পারেন। রাজ্য সরকারের তরফে ওই সব ঘটনায় তদন্তের অগ্রগতি নিয়ে একটি রিপোর্ট পেশ করা হয়েছে হাই কোর্টে। সেই রিপোর্টে কী আছে, তা বিস্তারিত ভাবে জানা যায়নি। তবে আদালত সূত্রের ধারণা, ওই সব মামলায় অভিযুক্তদের গ্রেফতার, ফরেন্সিক পরীক্ষা এবং অপরাধের ঘটনার পুনর্নির্মাণ সংক্রান্ত কী কী কাজ তদন্তকারীরা করেছেন, তা বিস্তারিত ভাবে জানানো হয়ে থাকতে পারে। হাই কোর্টের নির্দেশ অনুযায়ী গত শনিবার বিকেলে লালবাজারে ওই চারটি ঘটনার তদন্তকারীদের নিয়ে বৈঠক করেন দময়ন্তী। তিনি বর্তমানে কলকাতা পুলিশের স্পেশাল কমিশনারের পদে রয়েছেন। পুলিশি সূত্রের খবর, দময়ন্তী যে তদন্তে নজরদারের দায়িত্ব নেবেন, সে-দিনেই সেটা স্পষ্ট হয়ে গিয়েছিল। ২০১২ সালে পার্ক স্ট্রিটের ধর্ষণ কাণ্ডে খোদ মুখ্যমন্ত্রী মমতা বন্দ্যোপাধ্যায় তদন্তের আগেই ‘সাজানো ঘটনার’ তত্ত্ব খাড়া করলেও তদন্তে ধর্ষণের ঘটনাকেই তুলে ধরেছিল দময়ন্তীর নেতত্বাধীন কলকাতা পুলিশের গোয়েন্দা বিভাগ। বিজেপির লিগ্যাল সেলের আইনজীবী সুস্মিতা সাহা দত্ত রাজ্যে সাম্প্রতিক চারটি ধর্ষণ মামলার আবেদনকারিণী। মামলায় রাজ্যের বিভিন্ন গ্রামীণ এলাকার রাস্তায় আলো না-থাকার বিষয়টিও তুলে ধরেন তিনি। এ দিন রাজ্য বিদ্যুৎ বণ্টন সংস্থার বক্তব্য জানতে চেয়েছে হাই কোর্ট। রাজ্য সরকারের এজি-কে বলা হয়েছে, কাল, শুক্রবারের মধ্যে তদন্তের অগ্রগতির রিপোর্টের প্রতিলিপি সুস্মিতাদেবীকে দিতে হবে। তার এক সপ্তাহের মধ্যে সুস্মিতাদেবী নিজের বক্তব্য জানাবেন। ওই চারটি ধর্ষণ মামলার মধ্যে উত্তর ২৪ পরগনার একটি ঘটনা নিয়ে আলাদা একটি মামলা হয়েছিল। সেটি দায়ের করেন সুমিত্রা ভট্টাচার্য নিয়োগী নামে অন্য এক আইনজীবী। একই সঙ্গে শুনানি হচ্ছে সেটির। সুমিত্রাদেবী জানান, রাজ্য সরকারের তরফে তাঁকে তদন্ত রিপোর্টের প্রতিলিপি দেওয়া হয়নি। কোর্টের নির্দেশে প্রতিলিপি হাতে পেলে তিনি তদন্তের বিষয়ে নিজের বক্তব্য জানাতে পারবেন।
চার বছর আগে ঘটা ধর্ষণের ঘটনায় দোষী সাব্যস্তকে ১০ বছরের কারাদণ্ডের সাজা শোনাল কৃষ্ণনগর আদালত। আদালতের নির্দেশে খুশি নির্যাতিতার পরিবার।  রোজগারের আশায় অন্যের বাড়িতে কাজ করতে যেতেন। সেটাই যে বিপদ ডেকে আনবে বুঝতে পারেননি কিশোরী। ওই বাড়ির এক যুবক তাকে ধর্ষণ করে। মুখ বন্ধ রাখতে বিয়ের প্রতিশ্রুতিও দেয়। কিন্তু, ধর্ষণের জেরে কিশোরী অন্তঃসত্ত্বা হয়ে পড়লে বিয়েতে অস্বীকার করে নাকাশিপাড়ার বাসিন্দা হাসিবুল মণ্ডল। শেষ পর্যন্ত ওই যুবকের বিরুদ্ধে ধর্ষণের অভিযোগ দায়ের করে নির্যাতিতার পরিবার। ২০১৮ সালের ওই ঘটনায় বুধবার দোষী সাব্যস্ত যুবককে ১০ বছরের কারাদণ্ড দিল কৃষ্ণনগর আদালত। যুবকের ১ লক্ষ টাকা জরিমানাও করেছেন বিচারক। অনাদায়ে আরও এক বছর কারাদণ্ড।  নদিয়ার নাকাশিপাড়া থানা এলাকায় বাড়ি ওই কিশোরীর। এখন যদিও তিনি তরুণী। ২০১৮ সালে তখন তাঁর ১৬ বছর বয়স। হাসিবুলের বাড়িতে মাঝে মাঝে কাজ করতে যেত সে। কাজ করতে গিয়েই হাসিবুলের লালসার শিকার হয়। মুখ বন্ধ রাখতে তাঁকে বিয়ের প্রতিশ্রুতি দেয় হাসিবুল। এর মধ্যেই অন্তঃসত্ত্বা হয়ে পড়ে কিশোরী। তা শুনে হাসিবুল তাঁকে বিয়ে করতে অস্বীকার করে। এর পর পুলিশে অভিযোগ দায়ের করে কিশোরীর পরিবার। গ্রেফতার করা হয় হাসিবুলকে। তিন বছরের বেশি মামলা চলার পর হাসিবুলকে দোষী সাব্যস্ত করে কৃষ্ণনগর আদালত। বুধবার সাজা ঘোষণা করেন বিচারক।  হাসিবুলের দশ বছরের কারাদণ্ড হওয়ায় খুশি নির্যাতিতার পরিবার। জানা গিয়েছে, ওই কিশোরী একটি কন্যা সন্তানের জন্ম দিয়েছে।
এক মহিলার বিবস্ত্র দেহ উদ্ধার হল চাষের জমি থেকে। বুধবার পশ্চিম মেদিনীপুরের পিংলার জামনা ২ নম্বর ব্লকের উজান গ্রামের ওই ঘটনায় ধর্ষণ করে খুনের অভিযোগ দায়ের হয়েছে থানায়। পুলিশ ঘণ্টা ছয়েকের মধ্যে ধর্ষণ এবং হত্যাকাণ্ডে জড়িত সন্দেহে এক ব্যক্তিকে গ্রেফতার করেছে। বুধবার সকালে উজানের বাসিন্দারা দেখতে পান, চাষের জমিতে বিবস্ত্র অবস্থায় পড়ে রয়েছে বেহুলা সিংহ (৩৭) নামে স্থানীয় এক মহিলার দেহ। খবর পেয়ে ঘটনাস্থলে যায় পুলিশ। মৃতদেহ উদ্ধার করে পাঠানো হয় ময়নাতদন্তের জন্য। বেহুলার স্বামী বিপিন সিংহ তাঁর স্ত্রীকে ধর্ষণ করে খুনের অভিযোগ জানিয়েছেন থানায়। বিপিন বলেন, ‘‘মঙ্গলবার রাত ৮টা থেকে ওকে পাওয়া যাচ্ছিল না। অনেক খোঁজাখুঁজিও করা হয়েছিল। আজ সকালে ওর দেহ পাওয়া গিয়েছে। মনে হচ্ছে, ওকে কয়েক জন অত্যাচার করে খুন করেছে।’’ এর পরেই অবশ্য ওই ঘটনা ভিন্ন দিকে মোড় নেয়। পশ্চিম মেদিনীপুরের পুলিশ সুপার দীনেশ কুমার জানান, ঘটনার ছ’ঘণ্টার মধ্যে রঞ্জন সিংহ নামে এক  ব্যক্তিকে গ্রেফতার করা হয়েছে। জানা গিয়েছে, রঞ্জনের সঙ্গেই দিনমজুরের কাজ করতেন নিহত বেহুলা। আগে থেকেই দু’জনের মধ্যে আলাপ ছিল। বেহুলার স্বামীর অভিযোগের ভিত্তিতে তদন্ত শুরু করেছে পুলিশ। এসপি বলেন, ‘‘মঙ্গলবার সন্ধ্যা সাড়ে ৭ টা নাগাদ বাড়ি থেকে ফোনে কথা বলতে বলতে বেরিয়েছিলেন বেহুলা। সেই মোবাইলের সন্ধান চালানো হচ্ছে। তাঁর শরীরে কোনও আঘাতের চিহ্ন নেই।’’
"কলকাতা হাই কোর্টের প্রধান বিচারপতি প্রকাশ শ্রীবাস্তব ও বিচারপতি রাজর্ষি ভরদ্বাজের ডিভিশন বেঞ্চে শুনানি হয়। এই ঘটনার পরিপ্রেক্ষিতে সিবিআই পঞ্চম স্টেটাস রিপোর্ট জমা করে আদালতের কাছে। এই রিপোর্টে সিবিআই জানিয়েছে, ভোট পরবর্তী হিংসা মামলায় রাজ্যের বিভিন্ন প্রান্তে ২৪০ জনকে গ্রেফতার করা হয়। এ ছাড়াও ২৫০ জনের বিরুদ্ধে চার্জশিট জমা দেওয়া হয়েছে এবং ২৬ জনের বিরুদ্ধে এখনও তদন্ত চলছে।
এই মামলায় কলকাতার কাঁকুড়গাছি এলাকায় মারা যান এক বিজেপি কর্মী। নিহতের পরিবারকে ক্ষতিপূরণ দেওয়া নিয়ে মন্তব্য করে কলকাতা হাই কোর্ট। দু’মাসের মধ্যে এই ক্ষতিপূরণ দেওয়া যায় কি না, তা নিয়ে বিবেচনা করতে রাজ্যের মুখ্যসচিবকে নির্দেশ দেয়।       একই সঙ্গে ভোট পরবর্তী হিংসা মামলায় রাজ্যের বিভিন্ন প্রান্তে যে সব ভুক্তভোগী রয়েছেন, তাঁদেরকেও ক্ষতিপূরণ দেওয়ার ব্যাপারে ভাবনাচিন্তা করতে রাজ্যকে নির্দেশ দেয় আদালত। রাজ্য ঠিক কী পরিমাণ ক্ষতিপূরণ দিল, তার রিপোর্ট পরবর্তীতে আদালতে জমা দিতে হবে বলে জানায় হাই কোর্ট। আইনজীবী প্রিয়াঙ্কা টিবরেওয়াল জানান, প্রায় ৩০০ জনের কাছাকাছি মানুষ এখনও ঘরছাড়া অবস্থায় রয়েছেন। ঘরে ফিরতে দেওয়া হচ্ছে না তাঁদের। কর্মক্ষেত্রেও যেতে পারছেন না তাঁরা। এমনকি, কেউ বাড়ি ফিরতে চাইলেও তাঁদের উপর অত্যাচার চালানো হচ্ছে। তিনি জানান, অত্যাচারের পরিমাণ দিনে দিনে এতই বাড়ছে যে, এক নাবালিকা ঘরে ফিরে আসতে চাইলে তাকে ধর্ষণ করার চেষ্টাও করা হয়েছে। যাঁরা এখনও বাড়ি ফিরতে পারছেন না, গৃহহীন অবস্থায় রয়েছেন, তাঁদের অভিযোগ শুনতে আদালত এক বিশেষ কমিটি গঠন করার নির্দেশ দেয়। এই কমিটি মোট তিন জনকে নিয়ে গঠিত হবে। রাজ্য মানবাধিকার কমিশনের এক সদস্য অথবা তাঁর মনোনীত এক জন সদস্য, জাতীয় মানবাধিকার কমিশনের এক সদস্য অথবা তাঁর মনোনীত কোনও সদস্য এবং রাজ্য আইন সেবা কমিটির এক জন সদস্য— এই তিন সদস্যকে কমিটিতে রাখা হবে বলে আদালত নির্ধারণ করে।"
"১৩ বছরের এক নাবালিকাকে ভুলিয়ে যৌন পেশায় নিযুক্ত করলেন তার মায়ের বান্ধবী। তদন্তে জানা গিয়েছে, গত ৮ মাসে ৮০ বার ধর্ষণ করা হয়েছে নাবালিকাকে। ১৯ এপ্রিল মঙ্গলবার মেয়েটিকে গুন্টুর অঞ্চল থেকে উদ্ধার করে অন্ধ্র পুলিশ।
পুলিশ সূত্রে খবর, ৮০ জন অভিযুক্তকেই শনাক্ত করা হয়েছে। এদের মধ্যে বেশ কয়েকজন পলাতক। আপাতত মঙ্গলবার এক বিটেক ছাত্র সহ ১০ জনকে গ্রেফতার করা হয়েছে। খুব তাড়াতাড়ি সব অভিযুক্তকেই গ্রেফতার করা হবে বলে জানানো হয়েছে। জিজ্ঞাসাবাদে জানা গিয়েছে, নাবালিকার মা যখন কোভিডে অসুস্থ হয়ে হাসপাতালে ভর্তি হন, তখন হাসপাতালে উপস্থিত ছিলেন ওই মহিলা। ২০২১ সালের জুন মাসে তার মা মারা যান। জানা যায়, সম্পর্কে মহিলাটি নাবালিকার মায়ের বান্ধবী। মেয়েটির মা মারা গেলে তিনি সকলের অগোচরেে মেয়েটিকে নিয়ে হাসপাতাল থেকে বেরিয়ে যান। কিছু টাকার বিনিময়ে মেয়েটিকে যৌন পেশায় নামিয়ে দেন। নিখোঁজ হওয়ার প্রায় দু’মাস পর মেয়েটির বাবা পুলিশের কাছে অভিযোগ দায়ের করেন। তখন থেকেই তল্লাশি চালাতে থাকে পুলিশ। খোঁজ নিয়ে জানা যায়, মহিলার নাম সাবর্ণা কুমারী। গত ৮ মাসে অন্ধ্রপ্রদেশ ও তেলঙ্গানার বিভিন্ন এলাকায় তিনি যৌনকর্মী হিসেবে মেয়েটিকে ব্যবহার করেন। সহকারী পুলিশ সুপার কে সুপ্রজা জানান, অভিযুক্তদের মধ্যে এক জন লন্ডনে রয়েছে। এই কাণ্ডে আপাতত ৫৩টি মোবাইল ফোন, ৩টি অটো, বাইক এবং একটি গাড়ি বাজেয়াপ্ত করেছে পুলিশ।।"
"দেশজুড়ে বাড়তে থাকা ধর্ষণকাণ্ডের প্রতিবাদে সামিল দেবলীনা কুমারও। সদ্য একটি ঝলক তিনি ভাগ করে নিয়েছেন। সেখানে বলিউড অভিনেত্রী কাল্কি কেঁকলা ব্যঙ্গের সুরে ধর্ষণের কারণ হিসেবে দায়ী করেছেন ছোট পোশাককে। পরোক্ষে দায়ী করেছেন নারীকেই! কী ভাবে? প্রতিটি কথায় হুল ফুটিয়েছেন কাল্কি। বলেছেন, ‘‘ধর্ষণের কারণ তো নারী নিজেই! এমন কিছু পোশাক তাঁরা পরেন, যা পুরুষদের উত্তেজিত করে। কারণ, তাঁদের চোখ আছে। তাঁরা দেখেন। এবং....। নইলে কী আর এ সব হয়?’’ 
কোন কোন পোশাকে নারীকে দেখলে পুরুষের কামোত্তেজনা বাড়ে? তারও তালিকা রয়েছে। ছোট স্কার্ট, হট প্যান্ট, শর্ট ড্রেস, হাতাকাটা গাউন এমনকি বোরখা পরা নারীকে দেখলেও নাকি মদন শরে বিদ্ধ হন পুরুষ! ফলাফল, নিজেদের সামলাতে না পেরে অঘটন ঘটিয়ে ফেলেন। কাল্কির সুরে সুর মিলিয়ে এর পরেই জনৈকার কটাক্ষ, যত নষ্টের গোড়া নারীই! পৃথিবী যদি নারীশূন্য হত তা হলেই আর ধর্ষণের মতো ঘটনা ঘটত না। তিনি প্রশ্নও তুলেছেন, কিন্তু পুরুষের জন্মদাতা কে? আজ পর্যন্ত কোনও পুরুষ কি পুরুষের গর্ভ থেকে জন্ম নিয়েছেন? A post shared by Devlina Kumar (@devlinakumar) প্রশ্ন শুনেই মুখোশ পরা এক পুরুষ ঝাঁপিয়ে পড়েছেন প্রশ্নকর্ত্রীর উপরে। কোন অধিকারে এই প্রশ্ন তুলবে নারী? প্রশ্নকর্ত্রীর নিমেষে জবাব, ‘‘সব দোষ আমাদের। প্রশ্ন তোলাটাও আমার ভুল!’’
কাল্কির এই কটাক্ষ কি দেবলীনারও? জানতে চেয়েছিল আনন্দবাজার অনলাইন। শ্যুটিং সেট থেকে অভিনেত্রীর উত্তর, ‘‘ঝলকটি অত্যন্ত সময়োপযোগী। আমার সঙ্গে যদিও এই দুর্ঘটনা ঘটেনি। তবু মনে হয়েছে, এটি ভাগ করে নেওয়া দরকার। তাই করেছি।’’ ঝলকের পাশে দেবলীনা মতামতও লিখেছেন, ‘অবশ্যই আমাদের দোষ আছে। আর আমাদের পোশাকের। পোশাক উত্তেজক হলে এ সব তো ঘটবেই!’
তাঁর এই বক্তব্যেও উড়ে এসেছে পাল্টা কটাক্ষ। হাঁসখালি ধর্ষণ-খুন কাণ্ডে মুখ্যমন্ত্রী মমতা বন্দ্যোপাধ্যায়ের মন্তব্যের প্রেক্ষিতে এক নেট ব্যবহারকারীর দাবি, বাচ্চা ছেলেমেয়েরা একটু দুষ্টুমি করবে না! ওদের চরিত্রের দোষ। একজন মহিলা মুখ্যমন্ত্রী এ কথা বলতে পারলে, ধর্ষকের দোষ কোথায়? এই কটাক্ষের যদিও কোনও উত্তর মেলেনি অভিনেত্রীর কাছ থেকে।"
"ময়নাগুড়ি, নেত্রা, শান্তিনিকেতন, নামখানা ও পিংলা— এই পাঁচ ধর্ষণ-কাণ্ডে রাজ্যের কাছে কেস ডায়েরি ও তদন্ত রিপোর্ট চাইল কলকাতা হাই কোর্ট। প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চের নির্দেশ, শুক্রবার এই সংক্রান্ত সব ক’টি মামলার তদন্ত রিপোর্ট এবং কেস ডায়েরি জমা দিতে হবে রাজ্যকে। একই সঙ্গে আদালত নির্দেশ দিয়েছে, নির্যাতিতা এবং সাক্ষীদের সম্পূর্ণ নিরাপত্তা নিশ্চিত করতে হবে।
এই পাঁচ ধর্ষণ কাণ্ড নিয়ে মামলাটি করেন বিজেপি-র পক্ষ থেকে আইনজীবী সুস্মিতা সাহা দত্ত। এর আগে উত্তর ২৪ পরগনায় দু’টি, মালদহে একটি ও কলকাতায় একটি ধর্ষণের ঘটনায় কলকাতা হাই কোর্টে জনস্বার্থ মামলা দায়ের হয়েছিল। তার মধ্যে তিনটিতেই নির্যাতিতা নাবালিকা। ওই চারটি ধর্ষণের ঘটনার তদন্তে নজরদারির দায়িত্ব দময়ন্তী সেনকে দিয়েছে হাই কোর্ট। এই মামলাগুলির শুনানিতে প্রধান বিচারপতি একের পর এক ধর্ষণের ঘটনায় উদ্বেগও প্রকাশ করেন। এবার ওই পাঁচ ধর্ষণ-কাণ্ড নিয়ে প্রাধন বিচারপতির ডিভিশন বেঞ্চ রাজ্য পুলিশের তদন্তের গতিপ্রকৃতি জানতে কেস ডায়েরি ও তদন্ত রিপোর্ট চেয়ে পাঠিয়েছে। পিংলায় নির্যাতিতার মা অভিযোগ করেন, ঘটনার পর থেকে তাঁর ছেলেকে ফোনে লাগাতার হুমকি দেওয়া হচ্ছে। শুনানিতে এই প্রসঙ্গটি উত্থাপন করেন মামলাকারীর আইনজীবী। প্রাধন বিচারপতির বেঞ্চ সব নির্যাতিতার পরিবার এবং সাক্ষীদের নিরাপত্তা নিশ্চিত করতে নির্দেশ দিয়েছে।"
"উত্তর দিনাজপুরে এক দশ বছরের নাবালিকাকে ধর্ষণের অভিযোগ উঠল তার প্রতিবেশীর বিরুদ্ধে। অভিযুক্তকে ইতিমধ্যেই আটক করছে পুলিশ। প্রতিবেশী অভিযুক্তও নাবালক বলে দাবি করছে পুলিশ। ঘটনাটি কালিয়াগঞ্জ এলাকায় রায়পুর গ্রামের। ধৃত নাবালককে ১৪ দিনের জন্য হোমে পাঠানো হয়েছে।
প্রতিবেশী নাবালক মেয়েটিকে বাড়িতে একা পেয়ে ধর্ষণ করে বলে অভিযোগ। নির্যাতিতা চিৎকার করলে অভিযুক্ত তার মুখ চেপে ধরে বলে অভিযোগ। নির্যাতিতার মা বলেন, ‘‘আমার মেয়েকে হুমকি দিয়ে বলা হয়, কাউকে জানালে মেরে ফেলা হবে।’’ বর্তমানে নাবালিকা রায়গঞ্জ মেডিক্যাল কলেজ ও হাসপাতালে চিকিৎসাধীন। তদন্তে পুলিশ। অভিযুক্তকে জিজ্ঞাসাবাদ চলছে। নির্যাতিতার মা বলেন, ‘‘বাড়িতে মেয়েকে একা রেখে কাজে গিয়েছিলাম। তখনই ও এসে আমার মেয়ের উপর অত্যাচার করে। পরে হুমকিও দেয়।’’ রায়গঞ্জ থানার পুলিশ সুপার সানা আখতার বলেছেন, ‘‘নিগৃহীতার পরিবারের কাছ থেকে অভিযোগ পাওয়া মাত্রই তদন্ত শুরু হয়েছে।’’ নির্যাতিতার সঙ্গে হাসপাতালে দেখা করতে গিয়েছিলেন বিজেপি সাংসদ দেবশ্রী চৌধুরী এবং জেলা মহিলা তৃণমূল কংগ্রেস সভানেত্রী পম্পা সরকার। নির্যাতিতার পরিবারকে ভয় দেখানো হচ্ছে বলে অভিযোগ করেন সাংসদ। তিনি বলেন, ‘‘রাজ্যে নাবালিকারা ধর্ষিতা হয়েই চলেছে কারণ মুখ্যমন্ত্রী ধর্ষকদের পক্ষে কথা বলছেন। তাই এ ধরনের ঘটনা বেড়ে চলেছে। আমরা দোষী ব্যক্তির সাজা চাই।’’
মহিলা তৃণমূল কংগ্রেস সভানেত্রী পম্পা সরকার বলেন, ‘‘অভিযুক্ত কিশোর ধরা পড়েছে। আইন আইনের মতো চলবে। আমরা নির্যাতিতার পরিবারের পাশে আছি। দোষী ব্যক্তির সাজা চাই আমরা। দেবশ্রী চৌধুরীও এক জন মহিলা। তার এই ঘটনা নিয়ে রাজনীতি করা সাজে না। তাঁকে তো রায়গঞ্জে দেখাই যায় না।’’"
"প্রথমে বিয়ের প্রতিশ্রুতি দিয়ে দিনের পর দিন ধর্ষণ। পরে সেই কিশোরী গর্ভবতী হয়ে পড়লে ভ্রুণহত্যার জন্য ক্রমাগত হুমকি। সম্প্রতি পুত্রসন্তানের জন্ম দিয়েছে এ বছরের উচ্চমাধ্যমিকের পরীক্ষার্থী ওই কিশোরী। অভিযোগ, ছোট্ট শিশুকেও প্রাণে মারার হুমকি পেয়েছে সে। ওই কিশোরীর মায়ের করা অভিযোগের ভিত্তিতে মেদিনীপুরের কোতোয়ালি মহিলা থানা সোমবার সুব্রত মাঝি নামে এক যুবককে গ্রেফতার করেছে।
পুলিশকে নির্যাতিতার মা জানিয়েছেন, একাধিক বার ধর্ষণের শিকার হয়েছে তাঁর মেয়ে। হঠাৎই এক দিন বাড়িতে অসুস্থ হয়ে পড়ার পর তাকে চিকিৎসকের কাছে নিয়ে গিয়েই মা জানতে পারেন, মেয়ে গর্ভবতী। তা জানাজানি হতেই ভ্রুণ নষ্ট করে দেওয়ার জন্য মেয়েকে চাপ দেওয়া শুরু করেন সুব্রত। মেয়েকে অশ্রাব্য ভাষায় গালিগালাজ করা হয়েছে। এর পরেও সন্তান জন্ম দেওয়ার সিদ্ধান্ত নেয় নির্যাতিতা। চলতি মাসের ১৪ তারিখ মেদিনীপুর মেডিক্যাল কলেজে পুত্রসন্তানের জন্ম দেয় সে। সন্তান ভূমিষ্ঠ হওয়ার পরে তাকেও মেরে ফেলার হুমকি দেওয়া হয়। লিখিত অভিযোগে সুব্রতের মা ও বাবার নামও উল্লেখ করেছেন নির্যাতিতার মা।   সুব্রতের বিরুদ্ধে পকসো আইনে মামলা দায়ের করা হয়েছে। সোমবার ধৃতকে মেদিনীপুর আদালতে হাজির করানো হলে তাকে পুলিশি হেফাজতে রাখার নির্দেশ দিয়েছে আদালত। মেদিনীপুর মেডিক্যাল কলেজে নির্যাতিতার শারীরিক পরীক্ষারও নির্দেশ দিয়েছেন বিচারক।"
আরও পাঁচটি ধর্ষণ-কাণ্ডের মামলা দায়ের হল কলকাতা হাই কোর্টে। এ বার দক্ষিণ ২৪ পরগনার নেত্রা ও নামখানা, বীরভূমের শান্তিনিকেতন, জলপাইগুড়ির ময়নাগুড়ি ও পশ্চিম মেদিনীপুরের পিংলায় ধর্ষণের ঘটনায় জনস্বার্থ মামলা দায়ের করা হল। মামলাটি করেন বিজেপি-র পক্ষ থেকে আইনজীবী সুস্মিতা সাহা দত্ত। হাই কোর্টের প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চ মামলা করার অনুমতি দেয়। মঙ্গলবার মামলার শুনানির সম্ভাবনা রয়েছে। নদিয়ার হাঁসখালি গণধর্ষণ-কাণ্ড নিয়ে উত্তাল রাজ্য রাজনীতি। সেই আবহেই সম্প্রতি উত্তর ২৪ পরগনা দু’টি, মালদহ একটি ও কলকাতায় একটি ধর্ষণের ঘটনায় কলকাতা হাই কোর্টে জনস্বার্থ মামলা দায়ের হয়েছিল হাই কোর্টে। তার মধ্যে তিনটিতেই নির্যাতিতা নাবালিকা। বিগত কয়েক দিনে রাজ্যের বিভিন্ন জেলা থেকে একাধিক ধর্ষণ ও গণধর্ষণের অভিযোগ প্রকাশ্যে এসেছে। এতে উদ্বেগ প্রকাশ্য করে প্রধান বিচারপতি বলেছিলেন, ‘‘দু’-তিনটি ঘটনা পর পর ঘটল। কী হচ্ছে? কেন এমন ঘটনা? আমি বাকরুদ্ধ!’’  ওই চারটি ধর্ষণের ঘটনার তদন্তে নজরদারির দায়িত্ব দময়ন্তী সেনকে দিয়েছে হাই কোর্ট। আদালতের নির্দেশের পর গত শনিবারই ওই চার মামলার তদন্তকারী পুলিশ অফিসারদের সঙ্গে বৈঠক করেছেন দময়ন্তী। এ সবের মাঝেই আরও পাঁচটি ধর্ষণের ঘটনায় জনস্বার্থ মামলা দায়ের করল বিজেপি। 
"আবার ঘটনাস্থল বীরভূম জেলা। এ বার বীরভূমের কীর্ণাহার থানার হরনাগুনপুর গ্রামের একটি মাঠ থেকে এক তরুণীর রক্তাক্ত দেহ উদ্ধার ঘিরে চাঞ্চল্য এলাকায়। ঘটনার তদন্ত শুরু করেছে পুলিশ।  প্রাথমিক তদন্তে পুলিশের অনুমান, ধর্ষণ করে খুন করা হয়ে থাকতে পারে। পরিচিতের মধ্যেই কেউ তাঁকে ডেকে ধর্ষণ করে খুন করেছে বলে প্রাথমিক ভাবে মনে করছে পুলিশ। ইতিমধ্যেই মৃতদেহটি চিহ্নিত করা গিয়েছে বলে স্থানীয় সূত্রে খবর। মৃতা কীর্ণাহার থানার হরনাণ্ডনপুর গ্রামের বাসিন্দা। নাম মঞ্জু বাগদি। তবে বছর ৩৫-এর ওই তরুণী কী ভাবে মাঠে এলেন, তাঁর অস্বাভাবিক মৃত্যুর নেপথ্যে কেউ রয়েছে কি না, এ সব তদন্ত করে দেখছে পুলিশ। 
প্রত্যক্ষদর্শীরা জানাচ্ছেন, মঞ্জুর শরীরের একাধিক জায়গায় আঘাতের চিহ্ন রয়েছে। স্থানীয়দের এও দাবি, দেহ উদ্ধারের সময় তরুণীর গলায় শাড়ির ফাঁস লাগানো ছিল। স্থানীয়রা জানাচ্ছেন, কীর্ণাহার থানার বাসিন্দা মঞ্জু বাড়িতে একাই থাকতেন। তাই কোনও পারিবারিক বিবাদের সম্ভাবনা এই ঘটনায় নেই বলে মনে করছেন তাঁরা। কী ভাবে তরুণীর মৃত্যু হল, তা নিয়ে শুরু হয়েছে চাপানউতর। গত কয়েক দিনে দু’দুটি গণধর্ষণের ঘটনা ঘটেছে বীরভূম জেলায়। শান্তিনিকেতন এবং কাঁকড়াতলা এলাকায় দুই নাবালিকাকে গণধর্ষণের ঘটনার পর ফের এক মহিলার রহস্যমৃত্যু ঘিরে শুরু হয়েছে চাঞ্চল্য।"
ইউক্রেনীয় মহিলাদের ধর্ষণে স্বামীকে ছাড়পত্র দিচ্ছেন রাশিয়ার এক সেনানির স্ত্রী। এই অভিযোগ ইউক্রেনের নিরাপত্তা বাহিনী (এসবিইউ)-র। এ সংক্রান্ত একটি অডিয়ো ক্লিপও শেয়ার করেছে তারা। তাতে বড় বড় করে শিরোনাম— ‘সিকিউরিটি সার্ভিসে ধরা পড়ল: ইউক্রেনীয় মহিলাদের ধর্ষণের জন্য তাঁদের স্বামীদের ছাড়পত্র দিয়েছে রাশিয়ান আক্রমণকারীদের স্ত্রীরা।’ যদিও ৩০ সেকেন্ডের ওই অডিয়ো ক্লিপের সত্যতা যাচাই করেনি আনন্দবাজার অনলাইন।
নদিয়ার ধানতলায় নাবালিকা ধর্ষণ ও খুন-কাণ্ডে এফআইআর বদল এবং মৃতার দেহ আনার সময় পরিবর্তন করে কি রাজনৈতিক ফায়দা তোলার চেষ্টা করছে বিজেপি? ওই ঘটনায় একটি অডিয়ো ক্লিপ প্রকাশ্যে আসার পর থেকেই এমন জল্পনা শুরু হয়েছে রাজনৈতিক মহলে। ওই জল্পনা আরও জোরালো হল ওই অডিয়ো ক্লিপে দুই বিজেপি কর্মীর মধ্যে কথোপকথনের বিষয়টি রানাঘাটের বিজেপি সাংসদ জগন্নাথ সরকার স্বীকার করে নেওয়ার পর। বৃহস্পতিবার রাতে নাবালিকার অপমৃত্যুর ঘটনায় পরিবারের তরফে প্রথমে শুধু আত্মহত্যায় প্ররোচনার অভিযোগ দায়ের করা হলেও পরে তা বদল করে ধর্ষণ ও খুনের অভিযোগ দায়ের করেন মৃতার বাবা। ওই অভিযোগের ভিত্তিতেই তদন্তে নেমে মৃতার পিসি, জামাইবাবুকে গ্রেফতার করে ধানতলা থানার পুলিশ। হঠাৎ মৃতার পরিবারের এই বয়ান এবং অভিযোগ বদল নিয়ে তরজার মধ্যে প্রকাশ্যে আসে ওই অডিয়ো ক্লিপ। সেই ক্লিপে দুই ব্যক্তিকে ধানতলার ঘটনায় এফআইআর পরিবর্তন নিয়ে নিজেদের মধ্যে আলোচনা করতে শোনা গিয়েছে। স্থানীয় থানার ওসিকেও ‘চাপে’ রাখার নির্দেশ দেওয়া হয়েছে। পাশাপাশি, এক ব্যক্তিকে বলতে শোনা গিয়েছে, ‘কাল বডি আসতে আসতে সন্ধেবেলা হয়ে যাবে। কাজ হবে না। তা হলে ডেটটা পরশু দিন কর। সে দিন যদি আসে, তা হলে এখানে পলিটিক্যাল মাইলেজ নিতে হবে আমাদের...।’ ওই অডিয়ো ক্লিপে ‘বাবুদা’ বলে এক জনের নামও উল্লেখ করা হয়েছে। যদিও অডিয়ো ক্লিপটি আনন্দবাজার অনলাইন যাচাই করে দেখেনি। সম্প্রতি হাঁসখালির নাবালিকা গণধর্ষণ-কাণ্ডে স্থানীয় তৃণমূল নেতার ছেলের বিরুদ্ধে অভিযোগ এবং ওই ঘটনায় পুলিশের ভূমিকা নিয়ে শাসক শিবিরকে লাগাতার আক্রমণ করছে বিজেপি। সেই আবহেই ধানতলায় নাবালিকার অপমৃত্যুর ঘটনায় বিজেপির বিরুদ্ধে গুরুতর অভিযোগ তুলে তৃণমূলের দাবি, ফোনে যে দুই ব্যক্তির মধ্যে কথোপকথন শোনা গিয়েছে, তাঁরা দু’জনেই বিজেপি নেতা। তাঁদের মধ্যে এক জন ব্লক সভাপতি, অন্য জন মণ্ডল সভাপতি। রানাঘাট সাংগঠনিক জেলা তৃণমূল সভাপতি রত্না ঘোষ কর বলেন, ওই অডিয়ো ক্লিপে রানাঘাট দক্ষিণের বিজেপি বিধায়ক মুকুটমণি অধিকারী এবং এবং নদিয়ায় দলের জেলা কমিটির সদস্য বাবু চট্টোপাধ্যায়ের নাম নেওয়া হয়েছে।  বলেন, ‘‘যে কোনও মৃত্যুই দুঃখজনক। কিন্তু মৃত্যুকে কেন্দ্র করে বিজেপি যে নোংরা রাজনীতি শুরু করেছে, তা ওই অডিয়োটি থেকে পরিষ্কার। বিজেপির মুকুটমণি অধিকারী ও বাবু চট্টোপাধ্যায়ের মতো শীর্ষনেতাদের নাম উঠে এসেছে। ওরা বাংলাকে উত্তরপ্রদেশ বানাতে চাইছে। ওদের এই চক্রান্ত কখনওই সফল হবে না।’’ তবে ভাইরাল হওয়া অডিয়ো ক্লিপের সঙ্গে বিজেপির কোনও যোগ নেই বলেই প্রথমে দাবি করেছিলেন দলের নদিয়া দক্ষিণ সাংগঠনিক জেলা সভাপতি পার্থসারথী চট্টোপাধ্যায়। কিন্তু পরে ওই অডিয়ো ক্লিপে দুই বিজেপি কর্মীর মধ্যে কথোপকথনের বিষয়টি স্বীকার করে নিলেন জগন্নাথ। তিনি বলেন, ‘‘ওই অডিয়ো টেপে যাঁরা কথা বলছেন, তাঁরা আমাদের বিজেপি কর্মী। কিন্তু তাঁরা কোনও আপত্তিকর আলোচনা করেনি। হাঁসখালির ঘটনা নিয়ে মুখ্যমন্ত্রী যা বিবৃতি দিয়েছেন, তার পর তৃণমূল নেতাদের আর মুখ দেখানোই উচিত নয়।’’ রত্নার মন্তব্য নিয়ে বিধায়ক মুকুটমণির সঙ্গেও যোগাযোগ করা হয়েছে আনন্দবাজার অনলাইনের পক্ষ থেকে। অডিয়ো ক্লিপে ‘পলিটিক্যাল মাইলেজ’ প্রসঙ্গে তাঁর মতামত জানতে চাওয়া হয়েছিল। ওই বিষয়টি সম্পূর্ণ এড়িয়ে গিয়ে মুকুটমণি শুধু বলেন, ‘‘ধর্ষণ নিয়ে তৃণমূলের কোনও নেতার বিবৃতির উত্তর দেওয়ার প্রয়োজন আছে বলে বাংলার মানুষ মনে করে না।’’ প্রকাশ্যে আসা অডিয়ো ক্লিপে স্থানীয় থানার ওসিকে ‘চাপে’ রাখা বলা হলেও এ নিয়ে আলাদা করে পুলিশের তরফে কিছু জানানো হয়নি। ধানতলা থানার এক পুলিশ আধিকারিক বলেন, ‘‘পরিবারের পক্ষ থেকে নতুন করে খুন ও ধর্ষণের অভিযোগ দায়ের করা হয়েছে। আমরা তার ভিত্তিতেই তদন্ত করছি। অডিয়ো ক্লিপ নিয়ে স্বতঃপ্রণোদিত মামলা রুজু হয়নি। কেউ অভিযোগ করলে আমরা বিষয়টি খতিয়ে দেখব।’’
"ফের এক নাবালিকার অপমৃত্যুর পরে ধর্ষণ করে খুনের অভিযোগ উঠল নদিয়ায়। রাজনৈতিক চাপানউতোরও শুরু হয়েছে। বৃহস্পতিবার রাতের এই ঘটনায় প্রথমে আত্মহত্যায় প্ররোচনা দেওয়ার অভিযোগ দায়ের হয়েছিল। পরে তা বদল করে ধর্ষণ ও খুনের অভিযোগ দায়ের করেন মৃতার বাবা। মৃতার পিসি, জামাইবাবু এবং জামাইবাবুর মামাকে পুলিশ গ্রেফতার করেছে। শনিবার রানাঘাট আদালতে হাজির করানো হলে বিচারক তাদের দু'দিন পুলিশ হেফাজতে রাখার নির্দেশ দিয়েছেন। শনিবার অতিরিক্ত পুলিশ সুপার (রানাঘাট) রূপান্তর সেনগুপ্ত বলেন, “মেয়েটির পরিবারের পক্ষ থেকে ধর্ষণ এবং খুনের অভিযোগ জানানো হয়েছে। পরিবারের লোকেরা দ্বিতীয় বার ময়না তদন্তের দাবি জানিয়েছিলেন। শুক্রবার রানাঘাট মহকুমা হাসপাতালে এক বার ময়নাতদন্ত হলেও আদালতের সম্মতি ক্রমে প্রায় ২৪ ঘণ্টা পর শক্তিনগর জেলা হাসপাতালে দ্বিতীয় বার দেহের ময়নাতদন্ত করা হয়েছে।” প্রথমে আত্মহত্যায় প্ররোচনার অভিযোগ দায়ের হওয়ার পরে তা বদল করে ধর্ষণ ও খুনের অভিযোগ কেন দায়ের করলেন মৃতার বাবা? স্থানীয় বাসিন্দাদের একাংশের দাবি, চড়কের মেলা দেখতে পিসতুতো দিদির বাড়ি গিয়েছিল কিশোরী। সেখানে বাউল গানের আসরও বসেছিল। অন্য কয়েক
জনের সঙ্গে মেয়েটিও নাচছিল।  ওই বাসিন্দাদের দাবি, তার মুখে ‘মদের গন্ধ’ পেয়ে পিসি সকলের সামনে তাকে চড় মারেন এবং ঘরে ঢুকিয়ে বাড়ির সদর গেটে তালা লাগিয়ে দেন। কিছু ক্ষণ পরে তালা খুলে দেখা যায়, ঘরের ভিতর থেকে ছিটকিনি লাগানো রয়েছে। ডাকাডাকি করেও মেয়েটির সাড়া পাওয়া যায়নি। বাইরে থেকে ধাক্কা মেরে জানালা খুলে দেখা যায়, ওড়না দিয়ে সিলিং ফ্যানের সঙ্গে সে ঝুলছে। ধাক্কাধাক্কি করে দরজা খুলে তাকে হাসপাতালে নিয়ে যাওয়া হলে চিকিৎসক ‘মৃত’ ঘোষণা করেন। এর পর কিশোরীর বাবা থানায় আত্মহত্যার প্ররোচনার অভিযোগ দায়ের করেন। শুক্রবার ময়নাতদন্তের পর সন্ধ্যা নাগাদ কিশোরীর মৃতদেহ বাড়িতে নিয়ে আসা হয়। তখনই এলাকার কিছু লোকজন দাবি করতে থাকেন যে, এটা আত্মহত্যা নয়। মেয়েটিকে খুন করা হয়েছে। শুধু তা-ই নয়, খুন করার আগে তাকে ধর্ষণ করা হয়েছিল। এর পর পুলিশের কাছে নতুন করে ধর্ষণ করে খুনের অভিযোগ দায়ের করেন মেয়েটির বাবা।
শনিবার দ্বিতীয় বার ময়নাতদন্তের সময়ে হাসপাতালে
উপস্থিত ছিলেন তিনি। তাঁর ব্যাখ্যা, “ময়নাতদন্তের পর মেয়ের মৃতদেহ দেখতে গিয়ে আমার খটকা লাগে। আত্মহত্যা করলে তো চোখ ঠেলে বেরোবে, জিভ বেরিয়ে আসবে। কিন্তু ওর মুখ-চোখ একেবারে স্বাভাবিক ছিল।” তাঁর আরও বক্তব্য, “ঘরের পাখা অনেকটা উপরে। কোনও ভাবেই আমার মেয়ের হাত পাওয়ার কথা নয়। এই সব কারণেই আমার দৃঢ় বিশ্বাস যে, আমার মেয়েকে খুন করা হয়েছে।” ধর্ষণের ব্যাপারে নিশ্চিত হচ্ছেন কী ভাবে? মৃতার বাবা বলেন, “ধর্ষণ না করলে খুন করবে কেন? আর আমার মেয়ে মদ খেয়েছিল বলে আমি বিশ্বাস করি না।” ঘটনাচক্রে এ দিনই একটি অডিয়ো ক্লিপ আনন্দবাজারের হাতে এসেছে, যার সত্যতা যাচাই করা সম্ভব হয়নি। সেখানে এক জনকে বলতে শোনা গিয়েছে, “কাল বডি আসতে-আসতে সন্ধ্যাবেলা হয়ে যাবে। কাজ হবে না। তা হলে ডেটটা পরশু দিন কর। সে দিন যদি আসে তা হলে এখানে ‘পলিটিক্যাল মাইলেজ’ নিতে হবে আমাদের।” যে ভাবে হোক এফআইআর পরিবর্তন করতে হবে বলে যেমন ওই অডিয়োয় জানানো হচ্ছে, তেমনই স্থানীয় থানার ওসি-কে চাপে রাখার নির্দেশও দেওয়া হয়েছে। ওই কথোপকথনে ‘বাবুদা’ বলে এক জনের নামও বলা হচ্ছে। নদিয়া জেলা তৃণমূলের মুখপাত্র বাণীকুমার রায় বলেন, “পুলিশ তদন্ত করছে। আইন আইনের পথেই চলবে।” তাঁর দাবি, “এই কথোপকথন থেকেই প্রমাণিত, বিজেপি কী ভাবে রাজ্য সরকারকে এবং বাংলাকে কলঙ্কিত করার চেষ্টা করছে।” বিজেপির নদিয়া দক্ষিণ সাংগঠনিক জেলা সভাপতি পার্থসারথী চট্টোপাধ্যায়ের বক্তব্য, “এই কথোপকথন কার তা জানা নেই। আমাদের দলের কারও নয়।” (সহ প্রতিবেদন: সুস্মিত হালদার ও সম্রাট চন্দ)"
শিলিগুড়ি মহকুমা পরিষদের ফাঁসিদেওয়া ব্লকের গেউরামনি জোত এলাকায় প্রতিবন্ধী এক নাবালিকাকে ধর্ষণের অভিযোগ উঠল তাঁরই পিসেমশাইয়ের বিরুদ্ধে। অভিযোগ, গত বৃহস্পতিবার রাতে এক নাবালিকাকে ধর্ষণ করেন তারই পিসেমশাই হট্টন সোরেন। তার পরেই অসুস্থ হয়ে পড়ে ওই নাবালিকা। ঘটনার কথা বাইরে কাউকে বলতে নাবালিকাকে বারণ করেছিলেন তাঁর বাবা। রাতেই অন্য বাড়িতে রেখে আসা হয় তাঁকে। সেখানে আরও অসুস্থ হয়ে পড়ে নাবালিকা। এলাকার মহিলারা তাঁর অসুস্থতা দেখে জিজ্ঞাসাবাদ করায় আসল ঘটনা জানা যায়। এর পরেই গ্রামের মহিলারা একজোট হয়ে হট্টনকে পাকড়াও করে ফাঁসিদেওয়া থানার পুলিশের হাতে তুলে দেন। ঘটনাকে কেন্দ্র করে নাবালিকার বাবাকেও জিজ্ঞাসাবাদের জন্য আটক করেছে পুলিশ। নাবালিকাকে স্বাস্থ্য পরীক্ষার জন্য পাঠানো হয় উত্তরবঙ্গ মেডিক্যাল কলেজ ও হাসপাতালে।
"আবারও বীরভূমে মেয়েকে ধর্ষণের অভিযোগ উঠল তার বাবার বিরুদ্ধে! খয়রাশোল ব্লকের কাঁকরতলা থানার সাহাপুর গ্রামের ঘটনা। বাড়ি থেকে একা একা থানায় গিয়ে বাবার বিরুদ্ধে অভিযোগ দায়ের করে ওই নাবালিকা। ওই ঘটনায় পুলিশ গিদান শেখ ওরফে গাদু নামে এক ব্যক্তিকে গ্রেফতার করেছে। ওই নাবালিকার মা যদিও তার মেয়ের অভিযোগ অস্বীকার করেছেন।
নদিয়ার হাঁসখালিতে ধর্ষণের অভিযোগের আবহে গত সোমবার বীরভূমের বোলপুরে সঙ্গীদের নিয়ে নিজের মেয়েকে যৌন হেনস্থার অভিযোগ ওঠে এক ব্যক্তির বিরুদ্ধে। সেই বীরভূমেই সম্প্রতি আরও একটি এমন অভিযোগ সামনে এসেছে। অভিযোগ, সাহাপুরের বাসিন্দা গিদান শেখ তার বছর পনেরোর মেয়েকে বেশ কয়েক বার ধর্ষণ করে। পুলিশ সূত্রে খবর, বিষয়টি নাবালিকা তার মাকে জানালেও তিনি কোনও ব্যবস্থা নেননি। ওই নাবালিকার বাড়ি থেকে অন্তত পাঁচ কিলোমিটার দূরে কাঁকরতলা থানা। মা অভিযোগ জানাতে নারাজ হওয়ায় একা একাই থানায় গিয়ে বাবার বিরুদ্ধে অভিযোগ দায়ের করে ওই নাবালিকা। কাঁকরতলা থানার পুলিশ অভিযুক্তকে গ্রেফতার করেছে। তাকে হাজির করানো হবে দুবরাজপুর আদালতে। এলাকায় দুষ্কৃতী হিসাবেই পরিচিত গিদান। তৃণমূলের খয়রাশোলের ব্লক সভাপতি দীপক ঘোষ খুনের মামলাতেও তাকে গ্রেফতার করেছিল পুলিশ। যদিও অভিযুক্ত গিদানের স্ত্রীর বক্তব্য, ‘‘আমার স্বামী এমন কোনও কাজ করেননি। প্রতি দিন ঝগড়া হত। সে কারণেই এই অভিযোগ করেছে মেয়ে।’’"
"কলকাতা হাই কোর্টের নির্দেশে চলতি সপ্তাহেরই রাজ্যের চারটি ধর্ষণ-কাণ্ডের তদন্তে নজরদারির দায়িত্ব পেয়েছেন তিনি। কলকাতা পুলিশের স্পেশাল কমিশনার দময়ন্তী সেন সেই চারটি মামলা অন্যতম, ইংরেজবাজার ধর্ষণ-কাণ্ডে তদন্তের অগ্রগতি সম্বন্ধে জানতে এ বার সংশ্লিষ্ট এলাকার মালদহ জেলার তিন পুলিশ আধিকারিককে লালবাজারে তলব করলেন তিনি।
ইংরেজবাজার ধর্ষণ-কাণ্ডের তদন্তকারী অফিসার তথা ইংরেজবাজার থানার আইসি, মহকুমা পুলিশ আধিকারিক (এসডিপিও)  এবং জেলার অতিরিক্ত পুলিশ সুপার পদমর্যাদার এক অফিসারকে কলকাতায় ডেকে পাঠানো হয়েছে। শনিবার বিকেল ৪টেয় স্পেশাল পুলিশ কমিশনার-২। দময়ন্তীর দফতরে ওই ধর্ষণের ঘটনার তদন্তের অগ্রগতি নিয়ে বৈঠকে উপস্থিত থাকতে নির্দেশ দেওয়া হয়েছে এই তিন অফিসারকে। লালবাজার সূত্রের খবর, তলব করা হয়েছে উত্তর ২৪ পরগনার দেগঙ্গায় ধর্ষণের ঘটনার তদন্ত প্রক্রিয়ায় জড়িত দুই পুলিশ অফিসারকেও। প্রসঙ্গত ২৭ মার্চ ইংরেজবাজারে এক নাবালিকার বাড়িতে ঢুকে তাকে ধর্ষণ করা হয়েছিল। সেই ঘটনায় অভিযুক্তকে গ্রেফতার করেছে ইংরেজবাজার থানার পুলিশ। এই ঘটনা নিয়ে কলকাতা হাই কোর্টে মামলা হয়। মঙ্গলবার কলকাতা হাই কোর্টে প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চ দেগঙ্গা, মাটিয়া, বাঁশদ্রোণীর পাশাপাশি ইংরেজবাজার ধর্ষণের মামলার তদন্তের উপর নজরদারির দায়িত্ব দেন দময়ন্তীকে। প্রসঙ্গত, বর্তমানে কলকাতা পুলিশের স্পেশাল কমিশনার দময়ন্তী ২০১২ সালের পার্কস্ট্রিট গণধর্ষণ-কাণ্ডের সময় কলকাতা পুলিশের গোয়েন্দা প্রধান ছিলেন। তখন তিনিই ওই ঘটনার তদন্ত করেছিলেন। ঘটনাচক্রে, তখন সদ্য ক্ষমতায়-আসা রাজ্যের মুখ্যমন্ত্রী মমতা বন্দ্যোপাধ্যায় ওই ঘটনাকে ‘সাজানো ঘটনা’ বলে মন্তব্য করেছিলেন। দময়ন্তী যদিও তাঁর তদন্তের প্রেক্ষিতে ধর্ষণ হয়েছে বলেই রিপোর্ট দিয়েছিলেন। তিনি তা সর্বসমক্ষে জানিয়েও ছিলেন।"
"হাঁসখালির পর এ বার নদিয়ারই ধানতলায় ১৪ বছরের এক কিশোরীকে ধর্ষণ করে খুনের অভিযোগ উঠল। তবে এ ক্ষেত্রে খুনের অভিযোগ দায়ের হলেও ধর্ষণের কোনও প্রমাণ পাওয়া যায়নি বা ওই সংক্রান্ত কোনও লিখিত অভিযোগ জমা পড়েনি বলে দাবি পুলিশের। ধর্ষণের অভিযোগ মূলত উঠেছে নেট মাধ্যমেই। তবে সেই অভিযোগ প্রসঙ্গে কিশোরীর পরিবারও কোনও মন্তব্য করেনি। 
ঘটনাটি ঘটেছে ধানতলা থানার অন্তর্গত শঙ্করপুরের ঘোলা গ্রামে। বৃহস্পতিবার সেখানেই ১৪ বছরের এক কিশোরীর ঝুলন্ত দেহ উদ্ধার করা হয়। মৃত কিশোরীর পরিবার এই ঘটনায় খুনের অভিযোগ দায়ের করে। ধানতলা থানায় ভারতীয় দণ্ডবিধির ৩০৬ অর্থাৎ খুনের ধারায় মামলাও রুজু করা হয়। কিন্তু পরে নেট মাধ্যমে বিজেপি-র রাজ্য সভাপতি সুকান্ত মজুমদারের একটি ফেসবুক পোস্ট ছড়িয়ে পড়ে। ওই পোস্টে সুকান্ত স্পষ্ট লিখেছেন, ‘হাঁসখালির ঘটনার পুনরাবৃত্তি হল। ... ১৪ বছরের নাবালিকা পিসির মেয়ের বাড়িতে চরক মেলা দেখতে গিয়ে ধর্ষিত হয়ে খুন হলো। একজন মহিলা মুখ্যমন্ত্রীর শাসনে বাংলার নারীর কোনও সুরক্ষা নেই।’  মৃত কিশোরী নবম শ্রেণির ছাত্রী। বৃহস্পতিবার পিসির মেয়ের বাড়িতে চড়কের মেলা দেখতে এসেছিল সে। ওই দিন রাতেই দিদির ঘরের ভিতর তার ঝুলন্ত দেহ পাওয়া যায়। পুলিশের ধারণা, বৃহস্পতিবার মেলা থেকে ফিরতে দেরি হওয়ায় ওই কিশোরীকে তার জামাইবাবু বকাবকি করেন। তাতেই অভিমানে গলায় ফাঁস দিয়ে আত্মঘাতী হয় মেয়েটি। যদিও কিশোরীর পরিবার এই ঘটনায় খুনের মামলা দায়ের করে। মেয়েটির দিদি, জামাইবাবু-সহ তিন জনের বিরুদ্ধে লিখিত অভিযোগ জানানো হয় পুলিশের কাছে। পুলিশ ইতিমধ্যে মেয়েটির জামাইবাবু-সহ দুজনকে গ্রেফতারও করেছে। একই সঙ্গে জানিয়েছে, আত্মহত্যায় কোনও রকম প্ররোচনা দেওয়া হয়েছিল কি না তা তদন্তে খতিয়ে দেখা হবে। তবে নেটমাধ্যমে ওঠা ধর্ষণের অভিযোগ প্রসঙ্গে পুলিশ কোনও মন্তব্য করেনি।    শুক্রবার সন্ধ্যা থেকেই নদিয়ার ধানতলার ঘটনাটিকে ধর্ষণের ঘটনা বলে নেট মাধ্যমে প্রচার শুরু হয়। বিজেপি-র রাজ্য সভাপতির মতো অনেকেই ঘটনাটিকে হাঁসখালির ঘটনার পুনরাবৃত্তি বলে প্রতিবাদও শুরু করে দেন। সুকান্ত তাঁর ফেসবুক পোস্টে লেখেন, ‘একজন মহিলা পুলিশমন্ত্রী হওয়া সত্ত্বেও বাংলার মা ও মেয়েদের কেন প্রতিনিয়ত ধর্ষিত হতে হয়? যে শাসক বাংলার কন্যাদের রক্ষা করতে পারে না সেখানে কন্যাশ্রী মূল্যহীন!’ পুলিশ অবশ্য জানিয়েছে, পরিবারের তরফে এই ধরনের কোনও অভিযোগ করা হয়নি, সমস্ত প্রক্রিয়া মেনে তদন্ত চলছে। ময়নাতদন্তের ভিডিয়োগ্রাফি করা হয়েছে কয়েকদিনের মধ্যেই আসল সত্য বেরিয়ে আসবে।’’ অনেকে অবশ্য বিজেপি-র রাজ্য সভাপতির ওই ফেসবুক পোস্টের নেপথ্যে রাজনৈতিক কারণ থাকতে পারে বলেও মন্তব্য করেছেন।"
অভিযুক্তের অন্তর্বর্তী জামিনের বিরোধিতা করে দার্জিলিং জেলার সমতলের নির্যাতিতার পরিবার এ বার সুপ্রিম কোর্টের দ্বারস্থ হয়েছে। পুলিশ সূত্রের খবর, গত ৬ এপ্রিল গৌহাটি হাই কোর্ট থেকে ধর্ষণের মামলার অভিযুক্ত একটি ‘ট্রানজিট বেল’ পান। সেখানে আগামী ২৫ এপ্রিল হাই কোর্ট অভিযুক্তকে জেলার নির্দিষ্ট আদালতে এসে হাজিরার নির্দেশ দিয়েছে। তবে এই সময়ে তাঁকে গ্রেফতার করার ক্ষেত্রেও শর্ত রাখা হয়েছে। এই আদেশকে চ্যালেঞ্জ করে এ বার সুপ্রিম কোর্টে আবেদন করলেন নির্যাতিতার পরিবার। সব কিছু ঠিকঠাক থাকলে আগামী সপ্তাহে মামলাটি তালিকাভুক্ত হয়ে শুনানি শুরু হবে। নির্যাতিতার পরিবারের দাবি, ‘‘প্রভাবশালীর জন্য বিভিন্ন দরজা খোলা থাকে। আমরা দেখছি পরবর্তী আইনি পদক্ষেপ কী করা যায়। আইনের প্রতি ভরসা রেখে হাইকোর্টের রায়ের উপরে সুপ্রিম কোর্টে আবেদন করা হচ্ছে। অভিযুক্তকে শাস্তি পেতেই হবে।’’ পরিবার সূত্রে খবর, প্রয়াত এক কেন্দ্রীয় মন্ত্রীর মেয়ে, আইনজীবী নির্যাতিতার হয়ে সুপ্রিম কোর্টে মামলা লড়ার প্রস্তুতি নিয়েছেন। পুলিশ সূত্রের খবর, ২০ মার্চ দার্জিলিং জেলার সমতলের বাসিন্দা এই নাবালিকাকে কিছু খাইয়ে অসুস্থ করে সেই সুযোগে একটি হোটেলে নিয়ে গিয়ে ধর্ষণ করা হয় বলে অভিযোগ। দু’দিন পর শিলিগুড়ি পুলিশের কাছে অভিযোগ দায়ের হয়। অসমে অভিযুক্তদের খোঁজ পেয়েও তাঁকে ধরা যায়নি। পুলিশের দাবি, প্রভাবশালী মহলের সাহায্যে সেখানকার পুলিশের একাংশের উপরে প্রভাব খাটিয়ে অভিযুক্ত রেহাই পেয়ে যায়। এর পরে জামিনের খবর পেতেই মেয়ের পরিবার সুপ্রিম কোর্ট অবধি যাওয়ার সিদ্ধান্ত নেন। তদন্তকারী অফিসারদের একাংশের বক্তব্য, অভিযুক্ত অসমের ধুবুরি এলাকায় অত্যন্ত প্রভাবশালী। ঘটনার পরে এক আইপিএস পদমর্যাদার অফিসার তাকে আড়াল করার চেষ্টা করেছেন বলে অভিযোগ উঠে যায়। খালি হাতে অফিসারদের ফিরতে হয়। যদিও অসম পুলিশের কোনও আধিকারিকই এই বিষয়ে মুখ খুলতে নারাজ। শিলিগুড়ি পুলিশ কমিশনারেটের এক শীর্ষ কথায়, ‘‘অভিযুক্তকে শাস্তি পেতেই হবে। পকসো মামলায় অভিযুক্তকে গ্রেফতার করা হবে। হাই কোর্টের ডিভিশন বেঞ্চ থেকে জামিন মিললেও একে পরিবারের পাশাপাশি পুলিশের তরফেও চ্যালেঞ্জ করার প্রক্রিয়া শুরু হচ্ছে।’’ তবে শহরের বাসিন্দাদের প্রশ্ন, অভি‌যুক্তের অসমের প্রভাবশালী তকমা সামনে আসা প্রয়োজন। শাসকদলের তরফেও বৃহস্পতিবার অভিযুক্ত সম্পর্কে খোঁজখবর শুরু হয়েছে।
মূল অভিযুক্ত ব্রজ গায়ালির বন্ধ ঘরের দরজা ভেঙে ভিতরে ঢুকল সিবিআই। ঘর থেকে উদ্ধার হল একটি বিছানার চাদর। তদন্তকারীদের অনুমান ঘটনার দিন ব্যবহৃত হয়েছিল এই চাদর । হাঁসখালি নির্যাতিতার বাড়িতে পৌঁছল সিবিআইয়ের বিশেষ ফরেনসিক দল এবং নির্যাতিতার বাড়িতে পৌঁছেছে শিশু সুরক্ষা কমিশনের প্রতিনিধি দল। জাতীয় শিশু সুরক্ষা কমিশনের দুই সদস্যের প্রতিনিধি দল দেখা করে পরিবারের সঙ্গে। হাঁসখালি ধর্ষণ-কাণ্ডে ধৃত দু’জনকে ১৪ দিনের পুলিশ হেফাজতের নির্দেশ দিল আদালত। বুধবার রাত ১২টায় সিবিআই  হাঁসখালি থানায় যায়। তারও অভিযুক্তদের হেফাজতে নেওয়ার আবেদন জানাবে বলে সিবিআই সূত্রে খবর।   হাঁসখালিতে পৌঁছলেন আইএসএফ বিধায়ক নওশাদ সিদ্দিকি। নির্যাতিতার পরিবারের সঙ্গে দেখা করলেন। বৃহস্পতিবার হাঁসখালিতে যাবে বিজেপি-র ‘ফ্যাক্ট ফাইন্ডিং’ দল। প্রতিনিধিদের দলের নেতৃত্বে থাকছেন ভারতী ঘোষ। দুপুর ৩টে নাগাদ গ্রামে যাবেন তাঁরা। গ্রামে গিয়ে নির্যাতিতার পরিবারের সঙ্গে কথা বলবে।  সকাল সাড়ে এগারোটা নাগাদ নির্যাতিতার বাড়িতে যাবে সিবিআইয়ের বিশেষ দল। তদন্তকারী দলের প্রতিনিধিরা কথা বলবেন তার পরিবারের সঙ্গে। দুপুর আড়াইটা নাগাদ তাঁরা যেতে পারেন ঘটনাস্থলে। তদন্তভার হাতে নিয়ে বুধবার মধ্যরাতে হাঁসখালি থানায় পৌঁছে যায় সিবিআইয়ের চার সদস্যের বিশেষ প্রতিনিধি দল। তাঁরা প্রায় ৪ ঘণ্টা কথা বলেন পুলিশ আধিকারিকদের সঙ্গে। সূত্রের খবর, বৃহস্পতিবার নির্যাতিতার বাডি়তেও যাবে ওই প্রতিনিধি দল।
এই প্রথমবার ঝাড়গ্রাম পকসো আদালতে নাবালিকা ধর্ষণে এক অভিযুক্তের কুড়ি বছর সশ্রম কারাবাসের সাজা হল!  বুধবার ঝাড়গ্রাম দ্বিতীয় অতিরিক্ত জেলা দায়রা আদালত তথা পকসো আদালতের বিচারক চিন্ময় চট্টোপাধ্যায় এই সাজা ঘোষণা করেন। অভিযুক্ত বিনপুর থানার ছোট শিরষি গ্রামের বছর বাইশের সাগুন হাঁসদাকে কুড়ি বছর সশ্রম কারাদণ্ডের পাশাপাশি নগদ পাঁচ হাজার টাকা আর্থিক জরিমানা, অনাদায়ে আরও পাঁচ মাস সশ্রম কারাবাসের নির্দেশ দিয়েছেন বিচারক।  পকসো আদালতের সরকারি আইনজীবী শুভাশিস দ্বিবেদী জানান, ২০২০ সালের ২০ ফেব্রুয়ারি ঝাড়গ্রাম জেলার একটি গ্রামের এক তেরো বছরের স্কুলপড়ুয়া আদিবাসী কিশোরী পুকুরে হাত-পা ধুতে গিয়েছিল। পরদিন অপ্রকৃতস্থ অবস্থায় কিশোরীটি বাড়ি ফিরে তার বাবা-মাকে জানায়, সাগুন তাকে পুকুর পাড় থেকে তুলে নিয়ে গিয়ে একটি নির্মীয়মাণ বাড়িতে সারা রাত আটকে রেখে ধর্ষণ করে। ওই দিনই ২০২০ সালের ২১ ফেব্রুয়ারি বিনপুর থানায় সাগুনের বিরুদ্ধে অভিযোগ দায়ের করেন কিশোরীর বাবা। ধর্ষণের ধারায় পকসো আইনে মামলা হয়। ওইদিনই সন্ধ্যায় ছোটশিরষি গ্রাম থেকে অভিযুক্ত সাগুনকে গ্রেফতার করে পুলিশ। কিশোরীর মেডিক্যাল পরীক্ষায় ধর্ষণের প্রমাণ মেলে। ম্যাজিস্ট্রেটের কাছে নাবালিকার গোপন জবানবন্দি নথিভুক্ত করায় পুলিশ। অভিযুক্তের তরফে একাধিকবার জামিনের আবেদন করা হলেও সেই আবেদন খারিজ করে দেয় আদালত। তদন্ত শেষে ২০২০ সালের ২৯ ফেব্রুয়ারি আদালতে চার্জশিট জমা দেয় পুলিশ। পুলিশ দ্রুত তদন্ত করে চার্জশিট দাখিল করায় ওই বছরের ১২ মার্চ পকসো আদালতে চার্জ গঠন করে বিচার শুরু হয়। তবে করোনার কারণে বিচার প্রক্রিয়া বিলম্বিত হয়। চিকিৎসক, তদন্তকারী অফিসার সহ ১৩ জনের সাক্ষ্য গ্রহণ করে আদালত। এবছর ২৪ মার্চ সাক্ষ্য গ্রহণ শেষ হয়। মঙ্গলবার সাগুনকে দোষী সাব্যস্ত করেন বিচারক। বুধবার সাজা ঘোষণা করা হয়। নাবালিকার মা বলেন, ‘‘আমার মেয়ের জীবনটাই নষ্ট করে দিয়েছে সাগুন। ওর শাস্তি হওয়ায় খুশি।’’  সরকারি আইনজীবী শুভাশিস বলেন, ‘‘পুলিশ সঠিক তদন্ত করে দ্রুত চার্জশিট জমা দেওয়ায় নির্যাতিতা দু’বছরের মধ্যে বিচার পেল।’’ সেই সঙ্গে শুভাশিস জানাচ্ছেন, জেলার পকসো আদালতে এই প্রথমবার পকসো মামলায় কুড়ি বছরের সশ্রম কারাবাসের সাজা ঘোষণা হল। এর আগে একটি পকসো মামলায় অভিযুক্তের তিন বছরের সাজা ঘোষণা হয়েছিল। সেই দিক থেকে এদিন আদালতের রায় নজিরবিহীন বলে মানছেন আইনজীবী মহল। শুভাশিস জানান, রাজ্য সরকারের তরফে নির্যাতিতা নাবালিকাকে ৩ লক্ষ টাকা আর্থিক ক্ষতিপূরণের নির্দেশ দিয়েছে আদালত। অভিযুক্তের আইনজীবী সুরজিৎ ঘোষ বলেন, ‘‘আদালতের রায়ে আমরা সন্তুষ্ট নই। সাগুনকে ফাঁসানো হয়েছে। সাজাপ্রাপ্ত যুবক গরিব পরিবারের। তাই এই রায়ের বিরুদ্ধে উচ্চ আদালতে আপিল করার জন্য জেলা আইনি পরিষেবা কর্তৃপক্ষের সাহায্য চাওয়া হবে।’’  এর আগে গত ৭ এপ্রিল অন্য একটি পকসো মামলায় অভিযুক্তকে প্রমাণের অভাবে বেকসুর খালাস দিয়েছিল ঝাড়গ্রাম পকসো আদালত। ঝাড়গ্রাম সিজেএম আদালতের সরকারি কৌঁসুলি অনিল মণ্ডল বলছেন, ‘‘পুলিশ অভিযোগের স্বপক্ষে যথেষ্ট তথ্যপ্রমাণ দাখিল করতে না পারলে অভিযুক্তকে দোষী সাব্যস্ত করা কঠিন। তবে সাগুনের মামলায় বিনপুর থানার পুলিশের ভুমিকা খুবই সদর্থক।’’
"  ষষ্ঠ শ্রেণির ছাত্রীকে ধর্ষণের অভিযোগ উঠল প্রতিবেশীর বিরুদ্ধে। ঘটনাটি ঘটেছে দক্ষিণ ২৪ পরগনার ডায়মন্ড হারবারের নেতরার উত্তর শেওড়দহ গ্রামে। পুলিশ ইমাদুল আখন (৪৫) নামে ওই অভিযুক্তকে গ্রেফতার করেছে।
নির্যাতিতা নাবালিকার পরিবারের অভিযোগ, গত বৃহস্পতিবার ছাত্রীকে ধর্ষণ করেন ইমাদুল। তিনি পেশায় ফেরিওয়ালা। আরও অভিযোগ, ছাত্রীকে প্রাণে মেরে ফেলার হুমকি দিয়ে তার পর থেকে রবিবার পর্যন্ত বেশ কয়েকবার ধর্ষণ করেন তিনি। এর পর ওই ছাত্রীটি অসুস্থ হয়ে পড়ে। পরিবারের সদস্যদের কাছে গোটা বিষয়টি সে জানায়। এর পর মঙ্গলবার রাতে ডায়মন্ড হারবার থানায় অভিযোগ দায়ের হয় ইমাদুলের বিরুদ্ধে। পুলিস বুধবার ইমাদুলকে গ্রেফতার করেছে। ওই নাবালিকার মেডিক্যাল পরীক্ষা করানো হয়েছে ডায়মন্ড হারবার হাসপাতালে। পুলিশ ধৃতকে জিজ্ঞাসাবাদ করছে।"
পিংলার প্রতিবন্ধী মহিলাকে ধর্ষণের চেষ্টা মারধর ও ভয় দেখানোর অভিযোগে গ্রেফতার হলেন পঞ্চায়েত সদস্য। বুধবার ধৃত অভিজিৎ মণ্ডলকে তোলা হয় মেদিনীপুর সিজেএম আদালতে। পুলিশ সূত্রে জানা গিয়েছে, ওই মহিলার গোপন জবানবন্দি নেওয়া হবে আদালতে। পিংলা থানার পুলিশ ধৃতকে সাত দিন নিজেদের হেফাজতে নিতে চেয়ে আদালতেআবেদন জানিয়েছে। ধৃতের বিরুদ্ধে ভারতীয় দণ্ডবিধির ৩৭৬, ৫১১, ৩৫৪বি, ৩২৩, ৩২৪, ৫০৬  ধারায় মামলা রুজু করেছে পুলিশ। ওই মহিলাকে ধর্ষণের চেষ্টা, মারধর, ভয় দেখানো-সহ একাধিক মামলা রুজু করে তদন্ত শুরু করেছে পুলিশ। পিংলা থানার কালুখারা গ্রামে সোমবার রাতে ঘটনাটি ঘটেছে বলে অভিযোগ। পরিবারের দাবি, দিদির বাড়িতে গিয়েছিলেন নির্যাতিতা। সোমবার রাতে পুকুরঘাটে বাসন ধুতে যাওয়ার সময় তাঁকে তুলে নিয়ে যান অভিজিৎ। এর পর তাঁকে মারধর ও ধর্ষণের চেষ্টা করা হয়। এই ঘটনার পর নির্যাতিতাকে স্থানীয় হাসপাতালে ভর্তি করার চেষ্টা হলে সেখানেও তৃণমূলের বিরুদ্ধে বাধা দেওয়ার অভিযোগ উঠেছে। প্রাথমিক বয়ানে নির্যাতিতার পরিবার দাবি করে ধর্ষণ করা হয়েছে। পরে পুলিশের কাছে লিখিত অভিযোগে ধর্ষণের চেষ্টার অভিযোগ আনা হয়েছে। এই বয়ান বদলের নেপথ্যের কারণ জানা যায়নি। তবে এই ঘটনাকে কেন্দ্র করে তৃণমূল এবং বিজেপির রাজনৈতিক চর্চা শুরু হয়ে গিয়েছে। বিজেপি ঘাটাল সাংগঠনিক জেলার সভাপতি তন্ময় দাসের অভিযোগ, প্রতিবন্ধী ওই মহিলাকে ধর্ষণের চেষ্টা করেছেন পঞ্চায়েতের সদস্য। তিনি বলেন, ‘‘এই ঘটনা নিন্দনীয়।’’ অন্য দিকে তৃণমূলের ব্লক সভাপতি শেখ সবরতি বলেন,‘‘পুলিশ ঘটনার তদন্ত শুরু করেছে। আইন আইনের পথে চলবে।’’ মহিলার মা অভিযোগ করেছেন তাঁদের মেয়েকে মারধর ও ধর্ষণের চেষ্টা করা হয়েছে। এমনকি হাসপাতালে যেতে বাধা দেওয়া হচ্ছিল। তাই বাধ্য হয়ে মেদিনীপুর মেডিক্যাল কলেজ হাসপাতালে মঙ্গলবার তাঁর শারীরিক পরীক্ষা করানো হয়েছে। কোতোয়ালি থানায় লিখিত অভিযোগ জানানোর পরে সেই অভিযোগপত্র পিংলা থানায় পাঠিয়ে দেওয়া হয় বলে পুলিশ সূত্রে জানা যায়। এর পর গ্রেফতার হন অভিযুক্ত তৃণমূল নেতা। অন্য দিকে, পিংলার ঘটনার প্রতিবাদে বুধবার মেদিনীপুর শহরে মিছিল করে পশ্চিমবঙ্গ রাজ্য প্রতিবন্ধী সম্মিলনী। যার নেতৃত্বে ছিলেন রাজ্য সম্পাদক কান্তি গঙ্গোপাধ্যায়।  উল্লেখ্য, এই প্রতিবেদন প্রথম প্রকাশের সময় নির্যাতিতার পরিবার মৌখিক ভাবে ধর্ষণের অভিযোগ করে। তবে পরে থানায় অভিযোগ দায়ের সময় ধর্ষণের চেষ্টার অভিযোগ করা হয়েছে।
"হাঁসখালি-কাণ্ডে ফাঁস বিস্ফোরক তথ্য। সে দিন রাত সাড়ে ৮টা নাগাদ তৃণমূল নেতার ভাগ্নে দীপঙ্কর পোদ্দার ধর্ষণ করে। তাঁর সঙ্গে ছিলেন আরও এক ব্যক্তি। ফাঁস হওয়া অডিয়ো ক্লিপে এমনই দাবি করেছেন এক ব্যক্তি। যদিও এই অডিয়ো ক্লিপের সত্যতা যাচাই করেনি আনন্দবাজার অনলাইন।  ফোনের কথোপকথনে  মনে করা হচ্ছে, ওই গ্রুপ কলে ছিলেন তিন জন। ফোনের কথোপকথনে অংশগ্রহণকারী সকলেই ব্রজগোপালের জন্মদিনের অনুষ্ঠানে আমন্ত্রিত ছিলেন। তাঁদের একজনকে বলতে শোনা গিয়েছে, রাত সাড়ে ৮টা নাগাদ মেয়েটিকে নিয়ে যান দীপঙ্কর। প্রায় এক ঘণ্টা মেয়েটির সঙ্গে ছিলেন তিনি। তাঁর সঙ্গে আরও এক জন ছিলেন বলে দাবি। পরে মেয়েটির মা তাকে নিয়ে যায়। 
 এই গ্রুপ কলে তিন জনের কথোপকথনে এক ব্যক্তিকে বলতে শোনা যায়, দীপঙ্কর পোদ্দার রাত সাড়ে ৮টা নাগাদ মেয়েটিকে তাঁর সঙ্গে নিয়ে যান। এখন দীপঙ্করের জন্য তাঁরা সবাই আতঙ্কে রয়েছেন। এক জনকে বলতে শোনা যায়, অভিযুক্তদের ছাড়ানোর জন্য জমি বেচে ১০ কোটি টাকা খরচ করবেন ‘দাদু’। তবে কে এই ‘দাদু’, তার পরিচয় কী তা জানা যায়নি। ওই ব্যক্তিকে এও বলতে শোনা যায়, ‘‘ফিরে এসে ১০-১২টা মেশিন নিয়ে ঘুরবে (অভিযুক্ত)।’’  ওই ব্যক্তিকে বলতে শোনা যায়, ‘‘দীপঙ্কর সে দিন রাতে গিয়েছিল। এ বার কথাটা শোনো। ও কাউকে বলেনি। এ বার আমাকে বলছে, ‘আমিও ওখানে ছিলাম। ... তাড়াতাড়ি বেরিয়ে গিয়েছি। কিন্তু কেউ জানে না।’ তার পর ও আর ওর ভিতরে যায়নি। এ  বার যখন পুলিশ এসেছে তখন ও ভয় পেয়েছে। ঘেমে গিয়েছে। আর কথা বেরোচ্ছে না। কারণ ওর ভয় রয়েছে। ওই ঘটনায় যুক্ত ছিল। ঘাবড়ে গিয়েছে। ওর জন্যই ব্রজ ফেঁসেছে।’’ উল্লেখ্য, হাঁসখালি মামলায় তৃণমূল নেতা সমরেন্দু গয়ালির ভাগ্নে দীপঙ্কর পোদ্দারকে আটক করেছিল পুলিশ। যদিও পরে তাঁকে ছেড়ে দেওয়া হয়। তবে তৃণমূল নেতার ছেলে, মূল অভিযুক্ত ব্রজগোপাল ‘ফেঁসে’ গিয়েছে বলে মন্তব্য করেন ওই ব্যক্তি। এর পর এই ফোন-কল কেটে যায়, ‘পাড়ায় মিডিয়া রয়েছে ফোন রাখ’ এই মন্তব্যের পর। যদিও এই অডিয়ো ক্লিপ ঘিরে আরও কিছু প্রশ্ন উঠছে। তৃণমূল নেতার ছেলেকে বাঁচাতে এই ক্লিপ সংগঠিত ভাবে তৈরি করে প্রকাশ করা হয়নি তো? এরও কোনও উত্তর আনন্দবাজার অনলাইনের কাছে নেই। মঙ্গলবার নদিয়ার হাঁসখালি ধর্ষণ মামলার তদন্তভার কেন্দ্রীয় তদন্তকারী সংস্থা সিবিআই-র হাতে দেওয়ার নির্দেশ দিয়েছে কলকাতা হাই কোর্ট। মঙ্গলবার হাই কোর্টের প্রধান বিচারপতি প্রকাশ শ্রীবাস্তবের ডিভিশন বেঞ্চের নির্দেশ, আদালতের নজরদারিতে এই মামলার তদন্ত হবে। তা ছাড়া আদালতকে তদন্তের অগ্রগতি সংক্রান্ত রিপোর্ট দেবে সিবিআই। আগামী ২ মে-র মধ্যে একটি প্রাথমিক রিপোর্ট দিতে হবে বলে জানায় আদালত।"
"হাঁসখালির মৃত তরুণীর বাবা-মা গুরুতর অসুস্থ। তাঁদের ভর্তি করা হয়েছে বগুলা গ্রামীণ হাসপাতালে। সে দিন রাত সাড়ে আটটা নাগাদ তৃণমূল নেতার ভাগ্নে দীপঙ্কর পোদ্দার ধর্ষণ করে। তাঁর সঙ্গে ছিল আরও এক ব্যক্তি। ফাঁস হল বিস্ফোরক অডিয়ো ক্লিপ। যদিও এই অডিয়ো ক্লিপের সত্যতা যাচাই করেনি আনন্দবাজার অনলাইন। তবে ফোন কথোপকথনে মনে করা হচ্ছে, ফোনের দু’প্রান্তের বক্তাও সে দিন ব্রজগোপালের জন্মদিনের অনুষ্ঠানে আমন্ত্রিত ছিলেন। তাঁদের একজনকে বলতে শোনা যায়, রাত সাড়ে আটটা নাগাদ মেয়েটিকে ধর্ষণ করে দীপঙ্কর। তার সঙ্গে আরও এক জন ছিল। পরে মেয়েটির মায়ের কাছে তাকে দিয়ে আসা হয়।  বগটুইয়ের পর এ বার হাঁসখালি ধর্ষণের ঘটনাতেও সত্যসন্ধানী কমিটি তৈরি করল বিজেপি। কমিটির পাঁচ সদস্য ঘটনাস্থল পরিদর্শন করে দ্রুত রিপোর্ট দেবে দিল্লি বিজেপি। কমিটিতে রয়েছেন ৫ বিজেপি নেত্রী।
  হাঁসখালি ধর্ষণ-কাণ্ডে নির্যাতিতাকে মাদক খাওয়ানোর অভিযোগ উঠছে। সেই অভিযোগের তদন্ত করতে গিয়ে উঠে এল চাঞ্চল্যকর তথ্য। স্থানীয় কলাতলা মোড়ে একটি মনোহারি দোকানের মালিক রসময় বিশ্বাসকে মাদক সরবরাহের অভিযোগে জিজ্ঞাসাবাদের জন্য আটক করেছে পুলিশ। মঙ্গলবার হাঁসখালির নির্যাতিতার বাড়িতে যান বিজেপি নেতারা। মিছিলের সামনে ছিলেন নন্দীগ্রামের বিধায়ক শুভেন্দু অধিকারী। তিনি দাবি করেন, হাঁসখালির ঘটনার জন্য দায়ী তৃণমূল নেতারাই। অভিযুক্ত সবাই শাসকদলের নেতা বলে অভিযোগ তাঁর। পাশাপাশি, নির্যাতিতার পরিবারের সঙ্গে কথা বলে সিবিআই তদন্তের দাবিও করেন শুভেন্দু। শুভেন্দুর কথায়, ‘‘মুখ্যমন্ত্রীর লজ্জা হওয়া উচিত! মা বলছে আমার মেয়ে গর্ভবতী নয়। মুখ্যমন্ত্রীর উচিত আগামিকাল এখানে এসে গলায় গামছা দিয়ে পরিবারের কাছে ক্ষমা চাওয়া।’’ হাঁসখালি মামলায় পুলিশের ভূমিকা নিয়ে প্রশ্ন উঠেছে। মঙ্গলবার আদালতের পর্যবেক্ষণ, পুলিশের কেস ডায়েরি এবং আদালতে দেওয়া রাজ্যের বয়ান এক নয়। আদালতে রাজ্য জানিয়েছিল, নির্যাতিতার দেহ কোনও শ্মশানে পোড়ানো হয়নি। মৃত্যুর শংসাপত্র নেই। কিন্তু কেস ডায়েরিতে রয়েছে, দেহ সৎকার হয়েছে শ্যামনগর-অতীরপুর শ্মশানঘাটে। নদিয়ার হাঁসখালি ধর্ষণ মামলার তদন্তও কেন্দ্রীয় তদন্তকারী সংস্থা সিবিআই-র হাতে দেওয়ার নির্দেশ দিয়েছে কলকাতা হাই কোর্ট। মঙ্গলবার হাই কোর্টের প্রধান বিচারপতি প্রকাশ শ্রীবাস্তবের ডিভিশন বেঞ্চের নির্দেশ, আদালতের নজরদারিতে এই মামলার তদন্ত হবে। তা ছাড়া আদালতকে তদন্তের অগ্রগতি সংক্রান্ত রিপোর্ট দেবে সিবিআই। পাশাপাশি আগামী ২ মে-র মধ্যে একটি প্রাথমিক রিপোর্ট দিতে হবে বলে জানায় আদালত।"
পশ্চিমবঙ্গের চলতি আইনশৃঙ্খলা পরিস্থিতিতে উদ্বিগ্ন রাজ্যপাল জগদীপ ধনখড় রাজ্যের মুখ্যসচিব হরিকৃষ্ণ দ্বিবেদী এবং রাজ্য পুলিশের ডিজি মনোজ মালবীয়কে রাজভবনে ডেকে পাঠালেন। আজ, বুধবার বিকেল ৪টের মধ্যে ওই দুই প্রশাসনিক কর্তাকে যেতে বলা হয়েছে।  একাধিক নাবালিকার ধর্ষণ এবং খুনের অভিযোগে সাম্প্রতিক রাজ্য-রাজনীতি সরগরম। সোমবার বিশ্ব বাংলা মেলা প্রাঙ্গণের উদ্বোধনী অনুষ্ঠানে মুখ্যমন্ত্রী মমতা বন্দ্যোপাধ্যায় নদিয়ায় এক কিশোরীকে গণধর্ষণ ও খুন নিয়ে যথাযথ তদন্তের আশ্বাসও দিলেও ঘটনার ভয়াবহতা নিয়ে প্রশ্ন উঠছে বিস্তর। ঘটনাটিকে লজ্জাজনক আখ্যা দিয়ে রাজ্যপাল এ দিন মন্তব্য করেছেন, কর্তৃত্ব এবং সাংবিধানিক পদে থাকা কোনও ব্যক্তির এমন কোনও মন্তব্য করা উচিত নয়, যা স্বাধীন তদন্তকে প্রভাবিত করতে পারে। প্রশাসনিক পর্যবেক্ষকদের অনেকের ধারণা, রাজ্যপাল হয়তো মুখ্যমন্ত্রীকেই ইঙ্গিত করতে চেয়েছেন। কারণ, সোমবার নদিয়ার ঘটনা নিয়ে মুখ খুলেছিলেন মুখ্যমন্ত্রী।  প্রশাসনিক পর্যবেক্ষকদের ধারণা, মুখ্যসচিব এবং ডিজি-র কাছে ওই ঘটনার তথ্য জানতে চাইতে পারেন রাজ্যপাল। একই সঙ্গে আইনশৃঙ্খলা সংক্রান্ত সাম্প্রতিক সমস্যাগুলির প্রসঙ্গও উঠতে পারে বৈঠকে। রাজ্য বিজেপির মুখপাত্র শমীক ভট্টাচার্য বলেন, “চরম নৈরাজ্য শুরু হয়েছে। দুর্নীতিতে নিমজ্জিত হয়ে গিয়েছে। মানুষ আর টুইট দেখতে চাইছে না। মতামত দেখতে চাইছে না। কিছু করুন। মানুষ রাজ্যপালের দিকে তাকিয়ে। মানুষ চাইছেন, তিনি কিছু করুন।’’ শমীকবাবুর এই বক্তব্যের পরেই কলকাতার বিজেপি কাউন্সিলর সজল ঘোষের নেতৃত্বে বিজেপির এক দল কর্মী-সমর্থক রাজ্যে ৩৫৬ ধারা জারির দাবিতে রাজভবনের গেটে বিক্ষোভ দেখান। তাঁদের গ্রেফতার করে সেখা থেকে সরিয়ে দেওয়া হয়। শমীকবাবুর বক্তব্য প্রসঙ্গে তৃণমূলের অন্যতম সাধারণ সম্পাদক কুণাল ঘোষ বলেন, “এটা মানসিক হতাশার বহিঃপ্রকাশ। ওঁদের দলের অফিস রাজভবন। রাজ্যপালের কাছে যাতায়াত, পরামর্শ— নানা বিষয় আছে। দলের অভ্যন্তরীণ কর্মীর মান-অভিমানের বিষয় চলছে।’’
"আবারও ধর্ষণের চেষ্টার অভিযোগ। আবারও আঙুল এক তৃণমূল নেতার দিকে। এ বার ঘটনাস্থল পশ্চিম মেদিনীপুরের পিংলা। প্রতিবন্ধীকে এক মহিলাকে তুলে নিয়ে গিয়ে ধর্ষণের চেষ্টার অভিযোগ উঠল তৃণমূলের পঞ্চায়েত সদস্যের বিরুদ্ধে। পিংলা থানার কালুখারা গ্রামের এই ঘটনা ঘিরে তীব্র চাঞ্চল্য ছড়িয়েছে।
নির্যাতিতাকে মেদিনীপুর মেডিক্যাল কলেজে চিকিৎসা করাতে নিয়ে যাওয়া হয়। বর্তমানে সেখানেই চিকিৎসাধীন রয়েছেন তিনি। মঙ্গলবার বিকেলে হাসপাতালে নির্যাতিতার শারীরিক পরীক্ষার পর তাঁর মা কোতোয়ালি থানায় গিয়ে লিখিত অভিযোগ জানান। তাঁর অভিযোগের ভিত্তিতে অভিযুক্ত পঞ্চায়েত সদস্য অভিজিৎ মণ্ডলকে আটক করে জিজ্ঞাসাবাদ শুরু করেছে পুলিশ।
নির্যাতিতার মায়ের অভিযোগ, সোমবার কালুখারা গ্রামে তাঁর দিদির বাড়িতে গিয়েছিলেন মেয়ে। রাতে খাওয়ার পর বাসন ধোয়ার জন্য পুকুরে গিয়েছিলেন তিনি। সেখান থেকেই তাঁকে তুলে নিয়ে যায় অভিযুক্ত। মারধরের পর তাঁকে ধর্ষণের চেষ্টা করা হয় বলে অভিযোগ। এমনকি, স্থানীয় হাসপাতালে চিকিৎসার জন্য নিয়ে গেলে তৃণমূলের লোকেরা বাধা দেয় বলেও অভিযোগ করেন তিনি। তাই বাধ্য হয়ে মেদিনীপুর মেডিক্যালে নিয়ে যান মেয়েকে। এ নিয়ে ঘাটাল সাংগঠনিক জেলা বিজেপি-র সভাপতি তন্ময় দাস বলেন, ‘‘প্রতিবন্ধী মহিলাকে ধর্ষণ করার পাশাপাশি মারধর করেছে। ভয় দেখানো হচ্ছে তাদের। পুলিশ অভিযোগ নিতে চায়নি।’’ তবে তৃণমূলের ব্লক সভাপতি শেখ সবরতির দাবি, মিথ্যে অভিযোগ করছে বিজেপি। ওই এলাকায় একটি পুজোর অনুষ্ঠানকে কেন্দ্র করে গন্ডগোল হয়েছিল। সেই ঘটনাকে অন্য ভাবে দেখিয়ে তৃণমূলকে দোষারোপ করা হচ্ছে বলে অভিযোগ তাঁর।  রাজ্যের মন্ত্রী তথা সবংয়ের বিধায়ক মানস ভুঁইয়া এ প্রসঙ্গে বলেন, ‘‘আইন আইনের পথে চলবে।’’"
হাঁসখালিতে কিশোরী গণধর্ষণ ও তার মৃত্যুর ঘটনা প্রসঙ্গে সোমবার মুখ্যমন্ত্রী মমতা বন্দ্যোপাধ্যায়ের করা মন্তব্যে ‘বাক্‌রুদ্ধ’ হয়ে ফেসবুকে পোস্ট করেছিলেন চিত্রপরিচালক সৃজিত মুখোপাধ্যায়। মঙ্গলবার কৃষ্ণনগরের তৃণমূল সাংসদ মহুয়া মৈত্র হাঁসখালিতে ওই নির্যাতিতার বাড়িতে গিয়ে তার পরিবারের লোকজনের সঙ্গে দেখা করেন। এর পরেই মহুয়ার ভূয়সী প্রশংসা করে ফেসবুকেই পোস্ট করেন সৃজিত। লেখেন, ‘‘ধন্যবাদ মহুয়া মৈত্র।’’    নদিয়ার হাঁসখালিতে ১৪ বছরের এক কিশোরীকে ধর্ষণের অভিযোগ উঠেছে। তার পর রক্তক্ষরণে নাবালিকার মৃত্যু হলে প্রমাণ লোপাটের জন্য দেহ পুড়িয়ে দেওয়া হয় বলে অভিযোগ। পুরো ঘটনায় মূল অভিযুক্তের তালিকায় রয়েছেন এক তৃণমূল নেতার ছেলে। তবে এই ঘটনায় কেন নির্যাতিতার পরিবার পুলিশের কাছে অভিযোগ জানাতে দেরি করল তা নিয়ে প্রশ্ন তোলেন মুখ্যমন্ত্রী। পাশাপাশি, ওই অভিযোগের সত্যতা নিয়েও প্রশ্ন তুলেছিলেন তিনি। সেই প্রসঙ্গে সৃজিত সোমবার রাতেই লিখেছিলেন, ‘হাঁসখালির ধর্ষণের ঘটনায় মুখ্যমন্ত্রী যে ধরনের আপত্তিকর এবং অসংবেদনশীল মন্তব্য করেছেন, তা অভাবনীয়।’ লেখেন, তিনি ‘হতবাক এবং বাক্‌রুদ্ধ।’  মঙ্গলবার হাঁসখালিতে নির্যাতিতার বাড়িতে গিয়েছিলেন কৃষ্ণনগরের সাংসদ মহুয়া। সেখানে তিনি দোষীদের শাস্তির দাবি জানিয়ে বলেন, ‘‘অভিযুক্তের রাজনৈতিক পরিচয় যাই হোক, সে দুষ্কৃতী। এমন ঘটনা সরকার বিন্দুমাত্র বরদাস্ত করবে না (জিরো টলারেন্স)। নির্যাতিতার দেহ পুড়িয়ে দেওয়া হয়েছে। পুলিশ পকসো আইনের বিভিন্ন ধারায় মামলা রুজু করেছে। নাবালিকার সম্মতিক্রমে যদি যৌনসম্পর্ক হয়, তা হলেও সেটা ধর্ষণ। কে কী ভাবে ওই পরিবারকে ভয় দেখিয়েছে, তা-ও পুলিশ খতিয়ে দেখছে।’’ তাঁর এই মন্তব্যের প্রেক্ষিতে সৃজিতের ফেসবুক পোস্ট, ‘‘এই মন্তব্যের জন্য মহুয়া মৈত্রকে ধন্যবাদ। এ বার সুযোগ সন্ধানীদের নীরব থাকা উচিত।’’  উল্লেখ্য, মঙ্গলবার হাঁসখালি ধর্ষণ মামলায় সিবিআই তদন্তের নির্দেশ দিয়েছে কলকাতা হাই কোর্ট। প্রধান বিচারপতি প্রকাশ শ্রীবাস্তবের ডিভিশন বেঞ্চের নির্দেশ, আদালতের নজরদারিতেই এই মামলার তদন্ত হবে। আদালতকে তদন্তের অগ্রগতি সংক্রান্ত রিপোর্ট দেবে সিবিআই। পাশাপাশি আগামী ২ মে-র মধ্যে একটি প্রাথমিক রিপোর্ট দিতে হবে জানিয়েছে আদালত।
এ বার নদিয়ার হাঁসখালি ধর্ষণ মামলার তদন্তও কেন্দ্রীয় তদন্তকারী সংস্থা সিবিআই-র হাতে দেওয়ার নির্দেশ দিল কলকাতা হাই কোর্ট। মঙ্গলবার হাই কোর্টের প্রধান বিচারপতি প্রকাশ শ্রীবাস্তবের ডিভিশন বেঞ্চের নির্দেশ, আদালতের নজরদারিতে এই মামলার তদন্ত হবে। তা ছাড়া আদালতকে তদন্তের অগ্রগতি সংক্রান্ত রিপোর্ট দেবে সিবিআই। পাশাপাশি আগামী ২ মে-র মধ্যে একটি প্রাথমিক রিপোর্ট দিতে হবে জানিয়েছে আদালত। হাঁসখালি ধর্ষণ মামলার তদন্তও সিবিআই-র হাতে তুলে দেওয়ার আর্জি জানিয়ে মামলা দায়ের হয়েছিল উচ্চ আদালতে। মঙ্গলবার প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চে এর শুনানি হয়। তাতে কেন্দ্রীয় তদন্তকারী সংস্থাকে সব রকম সাহায্য করতে নির্দেশ দিয়েছে প্রধান বিচারপতির ডিভিশন বেঞ্চ। আদালতের পর্যবেক্ষণ, তদন্তের স্বচ্ছতা এবং নির্যাতিতার পরিবার এবং রাজ্যবাসীর বিশ্বাস অক্ষুণ্ণ রাখতে এই তদন্ত সিবিআইকে দেওয়া উচিত। এখনও পর্যন্ত এই তদন্তের যে সমস্ত নথি, কাগজপত্র তৈরি হয়েছে, তা রাজ্যকে সিবিআইয়ের হাতে তুলে দিতে নির্দেশ দিল উচ্চ আদালত। এই মামলায় পুলিশের ভূমিকা নিয়ে প্রশ্ন উঠেছে। আদালতের পর্যবেক্ষণ, পুলিশের কেস ডায়েরি এবং আদালতে দেওয়া রাজ্যের বয়ান এক নয়। আদালতে রাজ্য জানিয়েছিল, নির্যাতিতার দেহ কোনও শ্মশানে পোড়ানো হয়নি। মৃত্যুর শংসাপত্র নেই। কিন্তু কেস ডায়েরিতে রয়েছে, দেহ সৎকার হয়েছে শ্যামনগর-অতীরপুর শ্মশানঘাটে।এই পরস্পর বিরোধী তথ্য নিয়ে প্রশ্ন তোলে আদালত। আদালতের আরও পর্যবেক্ষণ, এই মামলায় অভিযুক্তের মধ্যে প্রভাবশালীর নাম উঠে এসেছে। এ সব দিক দেখে এই মামলার তদন্তভার কেন্দ্রীয় তদন্তকারী সংস্থাকে দেওয়ার নির্দেশ দেয় হাই কোর্ট।
লোক থিকথিক করছে টিনের চাল দেওয়া ছোট্ট বাড়িটির সামনে। নির্যাতিতার পরিবারের সঙ্গে দেখা করতে হাঁসখালির সেই বাড়িতেই এসেছেন রাজ্যের বিরোধী দলনেতা শুভেন্দু অধিকারী। সেই বাড়িতে দাঁড়িয়ে মুখ্যমন্ত্রী মমতা বন্দ্যোপাধ্যায়কে তীব্র ভাষায় আক্রমণ করলেন বিরোধী দলনেতা শুভেন্দু অধিকারী। তাঁর দাবি, হাঁসখালির নির্যাতিতাকে নিয়ে করা মন্তব্যের জন্য মুখ্যমন্ত্রীর অবিলম্বে এই বাড়িতে এসে ক্ষমা চাওয়াউচিত। মঙ্গলবার অনেকটা রাস্তা মিছিল করে হাঁসখালির নির্যাতিতার বাড়িতে যান বিজেপি নেতারা। মিছিলের সামনে ছিলেন নন্দীগ্রামের বিধায়ক শুভেন্দু। তিনি দাবি করেন, হাঁসখালির ঘটনার জন্য দায়ী তৃণমূল নেতারাই। অভিযুক্ত সবাই শাসকদলের নেতা বলে অভিযোগ তাঁর। পাশাপাশি, নির্যাতিতার পরিবারের সঙ্গে কথা বলে সিবিআই তদন্তের দাবিও করেন শুভেন্দু। শুভেন্দুর কথায়, ‘‘মুখ্যমন্ত্রীর লজ্জা হওয়া উচিত! মা বলছে আমার মেয়ে গর্ভবতী নয়। মুখ্যমন্ত্রীর উচিত আগামিকাল এখানে এসে গলায় গামছা দিয়ে পরিবারের কাছে ক্ষমা চাওয়া।’’ তিনি এ-ও বলেন, ‘‘যা ঘটেছে তা অত্যন্ত লজ্জার। প্রথমে ধর্ষণ ও অত্যাচার। তার পর প্রমাণ লোপাটের জন্য নির্যাতিতার দেহ পোড়ানো— সবটাই করেছেন তৃণমূল নেতারা।’’ তাঁদের দৃষ্টান্তমূলক সাজা পাওয়া উচিত বলে মন্তব্য করেন তিনি। শুভেন্দু বলেন,‘‘পুলিশের উপর কোনও ভরসা নেই। সিবিআই তদন্ত চেয়েছেন নির্যাতিতার পরিবার। পুলিশ প্রতিদিন টানাহেঁচড়া করছে, পরিবার বলছে, আমাদের বাঁচান, আমরা সিবিআই চাই। আমি বলব, এটা দ্বিতীয় নির্ভয়া কেস।’’
"পেশায় মডেল। বয়স ২৮। ব্যাগে ভরা তাঁর দেহ উদ্ধার হয়েছিল নদী থেকে। তদন্ত এগোতেই বেরিয়ে আসে ভয়ঙ্কর কাহিনি। খুনি ওই যুবতীরই প্রেমিক। খুনের কারণ, সন্দেহ। কিসের সন্দেহ? প্রেমিক চার্লস বায়ের্নের মনে হত, প্রেমিকা ক্রিস্টিনা রো দিনের পর দিন, একের পর এক কিশোরকে ধর্ষণ করেন, যৌন নির্যাতন করেন। কিশোরদের সঙ্গে যৌন সম্পর্ক স্থাপন ক্রিস্টিনার নেশা। এমনটাই মনে হত চার্লসের।
সন্দেহের পরিণতি, গত ফেব্রুয়ারির এক রাতে সোজা প্রেমিকার বাড়িতে হানা দেওয়া। পুলিশি তদন্তে উঠে এসেছে, এই সন্দেহ একেবারেই ভিত্তিহীন। মানসিক ভাবে অবসাদগ্রস্ত ছিল চার্লস। নিজের মনে প্রেমিকাকে নিয়ে এ সব ভাবত সে। সন্দেহ থেকে ক্রিস্টিনাকে পৃথিবী থেকে সরিয়ে ফেলার সুযোগ খুঁজতে থাকে চার্লস। হঠাৎ এক দিন মাঝরাতে হাজির হয় ক্রিস্টিনার বাড়িতে। সেই রাতে নিজের হাতে খুন করে প্রেমিকাকে। বাদ পড়েনি ক্রিস্টিনার পরিবারের এক সদস্যও। পরে দোষী সাব্যস্ত হয় চার্লস।
ক্রিস্টিনার সঙ্গে থাকত তাঁর একমাত্র নাবালিকা মেয়ে। ঘটনাক্রমে চার্লসকে খুন করতে দেখে ফেলে মেয়েটি। তখনই বাচ্চাটিকে খুন করার ছক কষে সে। নৃশংস ভাবে বাচ্চাটির গলা টিপে বারবার মেঝের উপর মাথা ঠুকতে থাকে। মেয়েটি শেষে অজ্ঞান হয়ে পড়ার পর চার্লস নিহত প্রেমিকার দেহ ব্যাগের ভিতর ভরে দেয়। পরে ব্যাগের ওজন ভারী করতে মৃতদেহের উপর ইট চাপিয়ে দেয়। প্রেমিকার দেহ হাপিশ করতে চার্লস তার মায়ের গাড়িতে ওরসেসটারের ডিগলিস ব্রিজে যায় এবং ব্রিজের উপর থেকে ব্যাগটি সেভের্ন নদীর জলে ফেলে দেয়।
ক্রিস্টিনার বন্ধু জর্জ জানান, “ক্রিস্টিনা ওর মেয়েকে নিয়ে আমার বাড়িতে এসেছিল। পরে জানতে পারি, সে দিন মাঝরাতেই চার্লস ওর বাড়িতে যায়।”  বাচ্চা মেয়েটি এখন গুরুতর আহত। অভিযুক্তকে আপাতত মানসিক হাসপাতালে রাখা হয়েছে, পরে তাকে হেফাজতে নিয়ে যাওয়া হবে। খুনের অভিযোগে চার্লসকে ষোলো বছরের জন্য শাস্তি দেওয়া হয়েছে। মনোবিদদের মতে, মানসিক স্থিতি ঠিক না থাকার কারণে এমন নৃশংস ভাবে খুন করার পরিকল্পনা মাথায় আসে চার্লসের।
এর আগেও ক্রিস্টিনার সঙ্গে নানা কারণে অশান্তি করত চার্লস। ক্রিস্টিনার পরিবারের সদস্যরা এবং বন্ধুবান্ধবেরা বারবার তাঁকে এই সম্পর্ক ছেড়ে বেরিয়ে আসার কথা বলতেন। হাজার অশান্তির পরও ক্রিস্টিনা এই সম্পর্ক ছেড়ে পুরোপুরি বেরিয়ে আসতে পারেননি। 
প্রেমিকের মানসিক অসুস্থতার কারণেই প্রাণ হারালেন ক্রিস্টিনা।"
নদিয়ার হাঁসখালিতে এক নাবালিকার গণধর্ষণ এবং খুনের মামলায় মুখ্যমন্ত্রী মমতা বন্দ্যোপাধ্যায়ের মন্তব্যের প্রেক্ষিতে সমালোচনার ঝড় উঠেছে। এ বার তাঁর ওই মন্তব্যের কড়া সমালোচনা করলেন নির্ভয়ার মা আশাদেবী। ২০১২-য় দিল্লিতে গণধর্ষণের শিকার হন নির্ভয়া। বেশ কিছু দিন মৃত্যুর সঙ্গে পাঞ্জা লড়েন। তার পর হাসপাতালে তাঁর মৃত্যু হয়। আশাদেবীর মতে, মমতা অত্যন্ত ‘অসংবেদনশীল’ মন্তব্য করেছেন। এক জন মুখ্যমন্ত্রীর কাছে এমন মন্তব্য যে প্রত্যাশিত নয়, সে বার্তাও দিয়েছেন তিনি। গত ৫ এপ্রিল নদিয়ার হাঁসখালি থানার শ্যামনগরে এক নাবালিকাকে ধর্ষণের অভিযোগ ওঠে। অভিযোগ তৃণমূল পঞ্চায়েত সদস্য সমরেন্দু গোয়ালির ছেলে সোহেলের বিরুদ্ধে। তীব্র যন্ত্রণা এবং অতিরিক্ত রক্তক্ষরণের ফলে পরে ওই নাবালিকার মৃত্যু হয়। প্রমাণ লোপাটের জন্য নাবালিকার দেহ ‘জোর করে’ শ্মশানে দাহ করে ফেলা হয় বলে অভিযোগ। সোমবার এই ঘটনা নিয়ে মুখ খোলেন মুখ্যমন্ত্রী। হাঁসখালির ঘটনা প্রসঙ্গে তিনি বলেন, ‘‘আপনি রেপ বলবেন, না কি প্রেগনেন্ট বলবেন, না কি লভ অ্যাফেয়ার বলবেন... না কি শরীরটা খারাপ ছিল, না কি কেউ ধরে মেরেছে... আমি পুলিশকে বলেছি, ঘটনাটা কী? ঘটনাটা খারাপ। গ্রেফতার হয়েছে। মেয়েটার নাকি লভ অ্যাফেয়ার ছিল শুনেছি।’’ এ বার এই প্রেক্ষিতেই মমতার সমালোচনা শোনা গেল আশার গলায়। তিনি বলেন, ‘‘তিনি যদি নির্যাতিতা সম্পর্কে এই ধরনের মনোভাব পোষণ করেন, তা হলে তাঁর মুখ্যমন্ত্রী পদে থাকা উচিত নয়। এক জন মহিলা হিসেবে তিনি এই ধরনের মন্তব্য করলে তা ওঁর পদের সঙ্গে মানানসই হয় না।’’ তবে এই প্রথম নয়, এর আগেও ধর্ষণের অভিযোগের প্রেক্ষিতে মুখ্যমন্ত্রীর করা মন্তব্য নিয়ে বিতর্ক হয়েছে। ২০১২-য় পার্ক স্ট্রিট গণধর্ষণের ঘটনাকে মমতা ‘ছোট ঘটনা’ হিসেবে অভিহিত করেছিলেন। যদিও কলকাতা পুলিশের তৎকালীন গোয়েন্দা প্রধান দময়ন্তী সেন স্পষ্ট জানিয়েছিলেন, গণধর্ষণের ঘটনা ঘটেছিল। সেই সময় মুখ্যমন্ত্রীর মন্তব্য নিয়ে যথেষ্ট জলঘোলা হয়। গোয়েন্দা প্রধানের পদ থেকে সরতে হয় দময়ন্তীকে। ঘটনাচক্রে, সেই ঘটনার এক দশক পর, মঙ্গলবারই রাজ্যে ঘটে যাওয়া চারটি ধর্ষণের ঘটনার তদন্তে নজরদারির দায়িত্ব কলকাতা হাই কোর্ট তুলে দিয়েছে সেই দময়ন্তীর হাতেই। তবে চারটি ধর্ষণের ঘটনার মধ্যে নেই হাঁসখালি।
"নদিয়ার হাঁসখালির ধর্ষণ-কাণ্ডকে ‘ছোট ঘটনা’ বলে মন্তব্য করেছিলেন মুখ্যমন্ত্রী মমতা বন্দ্যোপাধ্যায়। একই সঙ্গে অভিযোগের সত্যতা নিয়ে প্রশ্ন তুলেছিলেন তিনি। তাঁর ওই মন্তব্যে অত্যন্ত ক্ষুদ্ধ হয়েছেন নির্যাতিতার বাবা। এক জন মুখ্যমন্ত্রী কী ভাবে এমন কথা বলতে পারেন, তিনি সে প্রশ্নও তুলেছেন। মঙ্গলবার নির্যাতিতার বাবা বলেন, ‘‘ উনি এক জন মুখ্যমন্ত্রী হয়ে এই কথা কী করে বললেন?’’  তিনি অভিযুক্তদের ফাঁসির দাবিও জানিয়েছেন।
মুখ্যমন্ত্রী বিশ্ব বাংলা মেলা প্রাঙ্গণের উদ্বোধনী অনুষ্ঠানে সোমবার হাঁসখালির ঘটনা প্রসঙ্গে মন্তব্য করেন। সেখানে তিনি বলেন, ‘‘আপনি রেপ বলবেন, না কি প্রেগনেন্ট বলবেন, না কি লভ অ্যাফেয়ার বলবেন... না কি শরীরটা খারাপ ছিল, না কি কেউ ধরে মেরেছে... আমি পুলিশকে বলেছি, ঘটনাটা কী? ঘটনাটা খারাপ। গ্রেফতার হয়েছে। মেয়েটার নাকি লভ অ্যাফেয়ার ছিল শুনেছি।’’ মুখ্যমন্ত্রীর এই মন্তব্য নিয়ে ইতিমধ্যেই বির্তক শুরু হয়েছে। আইনজীবী সব্যসাচী বন্দ্যোপাধ্যায় হাই কোর্টে স্বতঃপ্রণোদিত মামলা দায়ের করার আবেদন জানিয়েছেন। আদালতও বিষয়টি বিবেচনা করার কথা জানিয়েছেন। এর আগে নির্যাতিতার মা তাঁর মেয়ে সম্পর্কে মুখ্যমন্ত্রীর করা ‘অন্তঃসত্ত্বা’ মন্তব্যের প্রতিবাদ জানিয়ে বলেছিলেন, ‘‘মেয়ে অন্তঃসত্ত্বা ছিল না। ব্রজই আমার মেয়েকে ধর্ষণ করেছে।’’ ঘটনায় মূল অভিযুক্ত ব্রজগোপাল গয়ালি এখন পুলিশি হেফাজতে। এই ধর্ষণ-কাণ্ড নিয়ে ইতিমধ্যেই একটি জনস্বার্থ মামলা দায়ের হয়েছে কলকাতা হাই কোর্টে। জনস্বার্থ মামলা দায়ের করেছেন আইনজীবী সুস্মিতা সাহা দত্ত। প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চে মামলাটির শুনানির সম্ভাবনা রয়েছে।"
"নদিয়ার হাঁসখালি ধর্ষণ-কাণ্ডে মুখ্যমন্ত্রী মমতা বন্দ্যোপাধ্যায়ের মন্তব্য নিয়ে কলকাতা হাই কোর্টকে স্বতঃপ্রণোদিত মামলা দায়ের করার আবেদন জানালেন আইনজীবী সব্যসাচী চট্টোপাধ্যায়। প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চ তখন আইনজীবীকে বলে, “আবেদন জমা দিন। আমরা বিবেচনা করে দেখছি।”
হাঁসখালির ধর্ষণের ঘটনা নিয়ে যখন রাজনৈতিক উত্তাপ বাড়ছে, সোমবার বিশ্ববাংলা মেলা প্রাঙ্গণে গিয়ে সেই প্রসঙ্গে মুখ খোলেন মুখ্যমন্ত্রী মমতা। তিনি প্রশ্ন তোলেন, ঘটনার পাঁচ দিন পর কেন পুলিশের কাছে অভিযোগ দায়ের করল নির্যাতিতার পরিবার। শুধু তাই নয়, অভিযুক্তের বাবার রাজনৈতিক পরিচয়কে কেন বড় দেখানো হচ্ছে তা নিয়েও প্রশ্ন তুলেছিলেন মুখ্যমন্ত্রী। মমতা বলেন, ‘‘আপনি রেপ বলবেন, না কি প্রেগনেন্ট বলবেন, না কি লভ অ্যাফেয়ার বলবেন...না কি শরীরটা খারাপ ছিল, না কি কেউ ধরে মেরেছে... আমি পুলিশকে বলেছি, ঘটনাটা কী? ঘটনাটা খারাপ। গ্রেফতার হয়েছে। মেয়েটার নাকি লভ অ্যাফেয়ার ছিল শুনেছি।’’ এর পর মমতা ডিজি-র কাছে জানতে চান, তিনি ঠিক বলছেন কি না। মুখ্যমন্ত্রী আরও বলেন, “অন্যায় করলে শাস্তি হবে। গ্রেফতার করা হয়েছে অভিযুক্তকে। এবং সেটা কোনও রাজনৈতিক রং না দেখেই।” যদিও নাবালিকার মা দাবি করেছেন, তাঁর মেয়ে অন্তঃসত্ত্বা ছিল না। তিনি স্পষ্টই জানান, গাজনা গ্রাম পঞ্চায়েতের তৃণমূল সদস্য সমর গয়ালির ছেলে ব্রজগোপাল গয়ালিই তাঁর মেয়েকে ধর্ষণ করেছে। তবে তার সঙ্গে আর কেউ ছিল কি না, তিনি জানেন না।  প্রসঙ্গত, নাবালিকাকে জন্মদিনের পার্টিতে ডেকে ধর্ষণের অভিযোগ ওঠে হাঁসখালির গাজনা গ্রাম পঞ্চায়েতের সদস্য সমর গয়ালির ছেলে ব্রজগোপালের বিরুদ্ধে। শুধু তাই নয়, অত্যধিক রক্তপাতে ওই নাবালিকার মৃত্যুও হয়। এমনকি রাতারাতি ওই নাবালিকার দেহ জোর করে দাহ করানোর অভিযোগও উঠেছে ওই তৃণমূল নেতার ছেলের বিরুদ্ধে।"
"দেগঙ্গা, মাটিয়া, ইংরেজবাজার, বাঁশদ্রোনিতে ধর্ষণ মামলায় আইপিএস দময়ন্তী সেনের নজরদারিতে তদন্ত হবে। নির্দেশ কলকাতা হাই কোর্টের। মঙ্গলবার কলকাতা হাই কোর্টে প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চ জানায়, বিগত দিনের অভিজ্ঞতা বলছে, দময়ন্তী নিরপেক্ষ ভাবে তদন্ত করেছেন। প্রধান বিচারপতির ওই বক্তব্য এক দশক আগে পার্ক স্ট্রিট ধর্ষণ কাণ্ডের তদন্তের প্রেক্ষিতেই করা হয়েছে বলে মনে করা হচ্ছে।
বর্তমানে কলকাতা পুলিশের স্পেশাল কমিশনার দময়ন্তী এক দশক আগে ঘটে যাওয়া পার্কস্ট্রিট গণধর্ষণ মামলার সময় কলকাতা পুলিশের গোয়েন্দা প্রধান ছিলেন। তখন তিনিই ওই ঘটনার তদন্ত করেছিলেন। ঘটনাচক্রে, তখন সদ্য ক্ষমতায়-আসা রাজ্যের মুখ্যমন্ত্রী মমতা বন্দ্যোপাধ্যায় ওই ঘটনাকে ‘সাজানো ঘটনা’ বলে মন্তব্য করেছিলেন। দময়ন্তী যদিও তাঁর তদন্তের প্রেক্ষিতে ধর্ষণ হয়েছে বলেই রিপোর্ট দিয়েছিলেন। তিনি তা সর্বসমক্ষে জানিয়েও ছিলেন। তবে এরই পাশাপাশি আদালত বলেছে, দময়ন্ত্রী ওই নজরদারির দায়িত্ব নিতে না-চাইলে তিনি তা সরাসরি আদালতকে জানাতে পারেন। মঙ্গলবার শুনানির সময় কলকাতা হাইকোর্টের প্রধান বিচারপতি প্রকাশ শ্রীবাস্তব সরাসরি বলেন, ‘‘দু থেকে তিনটি ঘটনা পর পর ঘটল। কী হচ্ছে? কেন এমন ঘটনা? আমি বাকরুদ্ধ!’’ গত বেশ কিছুদিন ধরে রাজ্যের বিভিন্ন জেলায় ধর্ষণ এবং গণধর্ষণের ঘটনা ঘটছে। প্রধান বিচারপতি সেই প্রেক্ষিতেই ‘বাকরুদ্ধ’ হওয়ার কথা বলেছেন বলে মনে করা হচ্ছে। প্রসঙ্গত, প্রধান বিচারপতির নির্দেশের মধ্যে নদিয়ার হাঁসখালির ঘটনা নেই। যা নিয়ে আপাতত রাজ্য-রাজনীতি উত্তাল। কিন্তু দময়ন্তীকে দায়িত্ব দেওয়ার মাধ্যমে আরও একবার পার্ক স্ট্রিটের ঘটনার স্মৃতি জনমানসে ফিরে এসেছে। প্রধান বিচারপতির মন্তব্যের প্রেক্ষিতে রাজ্যের অ্যাডভোকেট জেনারেল সৌমেন্দ্রনাথ মুখোপাধ্যায় বলেন, ‘‘কলকাতা দেশের মধ্যে নিরাপদ শহর। আর দিল্লিতেই এমন ঘটনা ঘটে। আমি এখানে ছোট থেকে বড় হয়েছি। এখানে সব কিছুতে রাজনীতি জড়িয়ে থাকে। গলিতে গলিতে রাজনীতি হয়। যে সব ঘটনা ঘটছে তার জন্য আমি দুঃখিত।’’ ২০ এপ্রিল মামলার পরবর্তী শুনানি। (এই প্রতিবেদনটি প্রথম বার প্রকাশের সময় লেখা হয়েছিল, হাঁসখালি-সহ চারটি ধর্ষণের ঘটনার তদন্তে নজরদারি করতে আইপিএস দময়ন্তী সেনকে দায়িত্ব দিল কলকাতা হাই কোর্ট। হাঁসখালি নয়, দেগঙ্গা-সহ চারটি ধর্ষণের ঘটনার তদন্তের নজরদারির দায়িত্ব দময়ন্তীকে দেওয়া হয়েছে। অনিচ্ছাকৃত এই প্রাথমিক ত্রুটির জন্য আমরা দুঃখিত এবং ক্ষমাপ্রার্থী।)"
"হাঁসখালি ধর্ষণ-কাণ্ডে প্রভাকর পোদ্দার নামে আরও এক যুবককে গ্রেফতার করল পুলিশ। মূল অভিযুক্ত সোহেলকে জিজ্ঞাসাবাদ করে ওই যুবককে গ্রেফতার করা হয়েছে। ওই দিন প্রভাকর ঘটনাস্থলে ছিলেন বলে জিজ্ঞাসাবাদে জানিয়েছেন মূল অভিযুক্ত সোহেল ওরফে ব্রজ গয়ালি। 
প্রসঙ্গত, গত ৫ তারিখে নদিয়ার হাঁসখালি থানার শ্যামনগরে এক নাবালিকাকে ধর্ষণের অভিযোগ ওঠে। অভিযোগ তৃণমূল পঞ্চায়েত সদস্য সমর গোয়ালির ছেলে সোহেলের বিরুদ্ধে। তীব্র যন্ত্রণা এবং অতিরিক্ত রক্তক্ষরণের ফলে ওই নাবালিকার মৃত্যু হয়। এর পর প্রমাণ লোপাটের জন্য নাবালিকার দেহ ‘জোর করে’ শ্মশানে দাহ করে ফেলা হয় বলে অভিযোগ। শুধু তাই নয় পরবর্তী কালে যাতে কোনও প্রমাণ না পাওয়া যায়, সেই কারণে জল দিয়ে গোটা শ্মশান ধুয়ে ফেলা হয় বলেও অভিযোগ।  নাবালিকার পরিবারের তরফ থেকে হাঁসখালি থানায় একটি লিখিত অভিযোগ দায়ের করা হয়। সেই অভিযোগের ভিত্তিতে অভিযুক্ত সোহেলকে গ্রেফতার করে পুলিশ। তাঁকে আদালতে তোলা হলে ১৪ দিনের পুলিশি হেফাজতের নির্দেশ দেয় কোর্ট।  রাতে সোহেলকে জিজ্ঞাসাবাদ করে প্রভাকর নামে এক যুবককে গ্রেফতার করে পুলিশ। মূল অভিযুক্তকে জিজ্ঞাসাবাদ করে ওই যুবকের নাম জানা গিয়েছে বলে পুলিশ জানিয়েছে। তাঁকেও জিজ্ঞাসাবাদ করছে পুলিশ। মঙ্গলবার তাঁকে রানাঘাট মহাকুমা আদালতে তোলা হবে।"
"ধর্ষণ নয়, গণধর্ষণ।
নদিয়ায় কিশোরীর ধর্ষণ ও পরে রক্তক্ষরণে মৃত্যুর মামলায় সোমবার  এই ধারা দিয়েই ধৃত সোহেল ওরফে ব্রজ গয়ালিকে রানাঘাট আদালতে হাজির করেছে পুলিশ।
এ দিন জেলার পুলিশ সুপার সায়ক দাস বলেন, “বার্থ-ডে পার্টিতে কতজন ছিলেন, তা জেরা করে জানা হবে। এখনও পর্যন্ত ব্রজকে নিয়ে তিন-চার জনের কথা জানা যাচ্ছে। তারা কারা, তাদের ভূমিকা কী ছিল বা আদৌ ছিল কি না, তা দেখা হচ্ছে।”
সোমবার ব্রজকে রানাঘাট আদালতে হাজির করা হলে অতিরিক্ত জেলা ও দায়রা বিচারক সুতপা সাহা তাকে ১৪ দিন পুলিশ হেফাজতে রাখার নির্দেশ দেন। মৃতার মা, দুই জেঠা, এক গ্রামীণ চিকিৎসক ও গ্রামের শ্মশানে ঘর বেঁধে থাকা এক প্রৌঢ়ার গোপন জবানবন্দি নেন দ্বিতীয় জুডিশিয়াল ম্যাজিস্ট্রেট। তবে সোহেল গ্রেফতার হলেও এখনও বেশ কিছু ধন্দ রয়েই গিয়েছে। তার অন্যতম কারণ, সে দিনের ঘটনায় যুক্ত নানা জনের বয়ানে অসঙ্গতি এবং গ্রামের মানুষের কার্যত চুপ মেরে যাওয়া।
যাঁর ‘প্রতাপে’ মৃতার পরিবার টুঁ শব্দটি না-করে তড়িঘড়ি মৃতদেহ দাহ করে দিয়েছিল বলে অভিযোগ উঠছে, তিনি ধর্ষণের অভিযোগে ধৃত সোহেল ওরফে ব্রজ গয়ালির বাবা সমরেন্দু গয়ালি। স্থানীয় পঞ্চায়েতের তৃণমূল সদস্য সমরেন্দুর নামে পুলিশের কাছে কোনও অভিযোগ দায়ের করেনি মৃতার পরিবার। তবে রবিবার সকালে সোহেল গ্রেফতর হওয়ার পর থেকে তিনি ও তাঁর স্ত্রী বাড়িতে নেই। 
                                ধর্ষণের ঘটনার প্রতিবাদ নদিয়ায়। 
                                ছবি: সুদীপ ভট্টাচার্য
                             মৃতার বাড়ি নদিয়ার যে থানা এলাকায়, সেখানে এ দিন বিজেপির ডাকে ১২ ঘণ্টার বন্‌ধ পালিত হয়। দুপুরে বিজেপি মহিলা মোর্চার রাজ্য সভানেত্রী তনুজা চক্রবর্তী ও মুখপাত্র অর্চনা মজুমদারের নেতৃত্বে একটি প্রতিনিধি দল দুপুরে গ্রামে গিয়ে মৃতার প্রতিবেশী ও আত্মীয়স্বজনের সঙ্গে কথা বলে। পরে থানায় গিয়ে তাঁরা দাবি করেন, যারা তড়িঘড়ি মৃতদেহ পুড়িয়ে দিয়ে প্রমাণ লোপাটের চেষ্টা করেছিল, তাদেরও গ্রেফতার করতে হবে। বিকালে গ্রামে মিছিল ও পথসভা করে সিপিএম। পুলিশ সূত্রের খবর, তারা নানা জনের বয়ান থেকে গোটা ঘটনা উদ্ধার করার চেষ্টা চালাচ্ছে। কিন্তু সমস্যা হয়ে দাঁড়াচ্ছে নানা বয়ানের অসঙ্গতি। মৃতার মায়ের বয়ান অনুযায়ী, গত সোমবার সন্ধ্যায় এক জন মাঝবয়সি মহিলা তাঁর অসুস্থ মেয়েকে বাড়িতে নিয়ে এসে হুমকি দেয়, পুলিশ-পড়শি কাউকে জানালে তাঁদের ঘর জ্বালিয়ে দিয়ে পুড়িয়ে মারা হবে। সেই সময়ে দুই যুবক মোটরবাইক নিয়ে বাড়ির বাইরে রাস্তায় দাঁড়িয়ে ছিল। সোমবার সকালে খোঁজ করতে করতে পুলিশ মৃতার বাড়ি থেকে প্রায় দু’কিলোমিটার দূরে সেই মহিলার সন্ধান পায়। মোটরবাইক আরোহী দুই যুবকেরও খোঁজ মেলে। পরে বাড়ির উঠোনে দাঁড়িয়ে পলি বিশ্বাস নামে বছর তিরিশের ওই মহিলা দবি করেন, “মেয়েটির মা মিথ্যা কথা বলছেন। আমি কেন হুমকি দিতে যাব? আমার কী স্বার্থ? আমি বরং মেয়েটিকে ভাল ডাক্তার দেখাতে বলে আসি।” পলি জানান, তাঁর দিল্লিতে বিয়ে হয়েছে। তিন বছর পর দিন কয়েক আগে বাপের বাড়িতে এসেছেন। তাঁর জবানিতে, “ওই সন্ধ্যায় ভাইপোকে সাইকেলের কেরিয়ারে বসিয়ে পাশের পাড়ায় মামার বাড়ি যাচ্ছিলাম। পাড়ার এক ভাই রাস্তায় বসে থাকা মেয়েটিকে দেখিয়ে তার সঙ্গে কথা বলতে বলে। মেয়েটি বলে, এক দাদার বার্থ-ডে পার্টিতে গিয়েছিল। ওর খুব শরীর খারাপ, প্রচণ্ড মাথা যন্ত্রণা হচ্ছে। বাড়ি পৌঁছে দিতে অনুরোধ করে।” পলির দাবি, মেয়েটিকে তাঁরই সাইকেলের কেরিয়ারে চাপিয়ে তিনি বাড়ি পৌঁছে দেন। আর পাড়ার সেই ভাই আর তাঁর এক বন্ধু মোটরবাইক নিয়ে তাঁদের পিছন পিছন আসেন। পলির কথায়, “মোটরবাইকের আলোয় রাস্তা দেখে সাইকেল চালিয়ে মেয়েটির বাড়ি পর্যন্ত পৌঁছই।” একই কথা জানিয়েছেন, পলির ভাইপোও। যে দুই যুবক মোটরবাইকে পলির সঙ্গে গিয়েছিলেন বলে দাবি, তাঁদের এক জন আনিস মণ্ডলের বয়ান: “সে দিন সন্ধ্যায় আমি সদ্য মাঠ থেকে ফিরে বাড়ি ফিরেছিলাম। সঙ্গে আমার বন্ধু অনিমেষ মজুমদারও ছিল। বাড়ি থেকে মোটরবাইক বার করতে গিয়ে দেখি, রাস্তার মাঝে একটা সাইকেল দাঁড় করিয়ে রাখা। আর একটা মেয়ে রাস্তার পাশে মাটিতে বসে আছে। আমি মেয়েটিকে সাইকেলটা সরিয়ে নিতে বলি। সে উঠে সাইকেল নিয়ে দু’পা এগিয়ে আবার রাস্তার উপরেই বসে পড়ে।” তিনি জানান, তখনই তিনি পলিকে আসতে দেখে মেয়েটির সঙ্গে কথা বলতে অনুরোধ করেন। বাকি বয়ান পলির সঙ্গে এক। রবিবার মৃতার মা জানিয়েছিলেন, বাড়ি ফেরার পরে মেয়ের মুখে তিনি মদের গন্ধ পেয়েছিলেন। কিন্তু পলি জানান, মেয়েটি পিছনে কেরিয়ারে ছিল, তিনি মদের গন্ধ পাননি। পুলিশ সূত্রের দাবি, পলি ও কিশোরীর মাকে মুখোমুখি বসিয়ে জেরা করা হতে পারে। সায়ক দাস বলেন, “যাঁরা বাড়িতে পৌঁছে দিয়েছিলেন, আগামিকাল (মঙ্গলবার) তাঁদের আদালতে নিয়ে যাওয়া হবে ম্যাজিস্ট্রেটের কাছে গোপন জবানবন্দি দেওয়ার জন্য।” মেয়েটির মা জানিয়েছেন, রাতে মেয়ের পেটে খুব যন্ত্রণা হতে থাকলে তিনি কাছেই এক গ্রামীণ চিকিৎসকের কাছ থেকে ওষুধ এনেছিলেন। কিন্তু ফিরে দেখেন, মেয়ে মারা গিয়েছে। অর্থাৎ, ওষুধ খাওয়ানোর সুযোগ তিনি পাননি। কিন্তু মেয়েটিকে গর্ভপাতের ওষুধ খাওয়ানো হয়ে থাকতে পারে তদন্তকারীদের একাংশের সন্দেহ। এ দিন সমীর বিশ্বাস নামে ওই গ্রামীণ চিকিৎসকের গোপন জবানবন্দি নেওয়া হয়েছে। আর একটি যে বয়ানের কথা জানা যাচ্ছে, তা ধৃত সোহেলের। পুলিশের দাবি, জেরায় সে জানিয়েছে যে ওই কিশোরীর সঙ্গে মাস ছয়েক আগে তার ‘সম্পর্ক’ তৈরি হয়। গত ৪ এপ্রিল তার জন্মদিন ছিল।  বাবা-মা বাড়িতে ছিলেন না। সেই সুযোগে সে তার দুই বন্ধু আর ওই কিশোরীকে নিয়ে ‘পার্টি’ করে। তারা সবাই মিলে মদ খায়। এর পর বন্ধুরা চলে গেলে ফাঁকা বাড়িতে সে কিশোরীর সঙ্গে তার সম্মতিতেই সহবাস করে। যদিও ‘সম্মতি’ সত্ত্বেও নাবালিকার সঙ্গে সহবাস আইনের চোখে ধর্ষণই। সোহেলের বয়ান অনুযায়ী, এর পর মেয়েটি বাড়ি চলে যায়। সে যে এ রকম অসুস্থ হয়ে পড়েছে, তা সোহেল জানত না। কিন্তু এই বয়ান যদি বিশ্বাসযোগ্য হয়, পুলিশ গণধর্ষণের ধারা কেন দিল? রানাঘাট পুলিশ জেলার সুপার সায়ক দাস বলেন, “অভিযোগের ভিত্তিতেই গণধর্ষণের মামলা রুজু করা হয়েছে। সংখ্যা বলা নেই অভিযোগে, ব্রজ ও কয়েক জন বলা হয়েছে।”"
হাঁসখালি ধর্ষণের ঘটনায় মুখ খুললেন মুখ্যমন্ত্রী মমতা বন্দ্যোপাধ্যায়। প্রশ্ন তুললেন, কেন ঘটনার পাঁচ দিন পর পুলিশের কাছে অভিযোগ দায়ের করল নির্যাতিতার পরিবার। কেন অভিযুক্তের বাবার রাজনৈতিক পরিচয় বড় করে দেখা হচ্ছে, সে নিয়েও প্রশ্ন মুখ্যমন্ত্রীর। সোমবার বিশ্ববাংলা মেলা প্রাঙ্গণে হাঁসখালির ঘটনা নিয়ে মমতা বলেন, ‘‘আপনি রেপ বলবেন, না কি প্রেগনেন্ট বলবেন, না কি লভ অ্যাফেয়ার বলবেন...না কি শরীরটা খারাপ ছিল, না কি কেউ ধরে মেরেছে... আমি পুলিশকে বলেছি, ঘটনাটা কী? ঘটনাটা খারাপ। গ্রেফতার হয়েছে। মেয়েটার নাকি লাভ অ্যাফেয়ার ছিল শুনেছি।’’ এর পর ডিজি-র কাছে জানতে চান, তিনি ঠিক বলছেন কি না। পর ক্ষণেই মমতা মন্তব্য করেন, ‘‘মেয়েটি মারা গিয়েছে ৫ তারিখে। অভিযোগ জানানো হয়েছে ১০ তারিখে। যদি কারও কোনও অভিযোগ থাকে তবে ৫ তারিখে অভিযোগ দায়ের করলেন না কেন?’’ মুখ্যমন্ত্রী এ-ও দাবি করেন, ‘‘কাউকে কিছু না জানিয়ে নির্যাতিতার দেহ পুড়িয়ে দেওয়া হয়েছে। এখন কী ভাবে এর তদন্ত করবে পুলিশ?’’ সোমবারই হাঁসখালি ধর্ষণ-কাণ্ডে কলকাতা হাই কোর্টে জনস্বার্থ মামলা দায়ের হয়েছে। আর সোমবারই এ নিয়ে মন্তব্য করলেন মুখ্যমন্ত্রী। জোরের সঙ্গে মমতা বলেন, ‘‘মেয়েটির লভ অ্যাফেয়ার্স ছিল। বাড়ির লোকেরা সেটা জানত। প্রতিবেশীরাও সেটা জানত। এখন যদি কোনও ছেলেমেয়ে প্রেম করে, সেটা আমার পক্ষে আটকানো সম্ভব নয়। এটা উত্তরপ্রদেশ নয়, যে লভ জিহাদ প্রোগ্রাম করব।’’    মুখ্যমন্ত্রী জানান, অন্যায় করলে শাস্তি হবে। গ্রেফতার করা হয়েছে অভিযুক্তকে। এবং সেটা কোনও রাজনৈতিক রং না দেখেই। মমতা এ-ও বলেন, ‘‘এটা মধ্যপ্রদেশ, উত্তরপ্রদেশে নয়। এটা কোনও রাজনৈতিক দলের বিষয় নয়।’’ অভিযুক্তের শাসক দলের ঘনিষ্ঠতা নিয়ে প্রশ্ন উঠছে। বিরোধীরা এ নিয়ে সরবও হয়েছেন। এই প্রসঙ্গে কৌশলে মমতার কটাক্ষ, ‘‘কী করবেন বলুন, এখানে সবাই তৃণমূল দল করেন। তাই তৃণমূলকে টানবার কী দরকার! পশ্চিমবঙ্গে সবাই তৃণমূলে। বাবা যদি তৃণমূল করে...ছেলে প্রেম করেছে না কী করেছে, তাতে তৃণমূলকে টানা কেন?’’  অন্য দিকে, তৃণমূল মুখপাত্র কুণাল ঘোষ মুখ্যমন্ত্রীর মন্তব্যকে সমর্থন করে সাংবাদিক বৈঠকে মন্তব্য করেন, ‘‘হাঁসখালির ঘটনা বিচ্ছিন্ন ঘটনা।’’
"হাঁসখালি ধর্ষণ-কাণ্ডে রাণাঘাট সাংগঠনিক জেলার সভাপতিকে ফোন করে রিপোর্ট তলব করলেন তৃণমূল মহাসচিব পার্থ চট্টোপাধ্যায়। হাঁসখালিতে ঠিক কী হয়েছিল এবং স্থানীয় দলীয় নেতাদের এই ঘটনায় কী ভূমিকা রয়েছে তা জানতে চেয়েই জেলা সভাপতিকে ফোন করেন পার্থ।
এই প্রসঙ্গে পার্থ বলেন, ‘‘আমি জেলা সভাপতি রত্না কর ঘোষকে ফোন করেছিলাম। ফোন করে আমি তাঁকে বলেছি যে, ঘটনাটির পুঙ্খানুপুঙ্খ আমাকে জানাতে।’’
হাঁসখালি-কাণ্ড নিয়ে রাজ্য রাজনীতি তোলপাড় হয়ে গেলেও এই প্রসঙ্গে এত দিন মুখ খুলতে দেখা যায়নি তৃণমূলের কোনও শীর্ষ নেতৃত্বকে। কেবলমাত্র জেলাস্তরের দলীয় নেতাদেরই এই বিষয়ে মুখ খুলতে দেখা গিয়েছিল। তবে দলীয় সূত্রের খবর, এই প্রথম কোনও তৃণমূল শীর্ষ নেতৃত্ব বিস্তারিত জানতে চেয়ে স্থানীয় নেতৃত্বকে ফোন করলেন।  পাশাপাশি স্থানীয় নেতাদের নিয়ে দলীয় স্তরে তদন্ত শুরু হয়েছে বলেও দলীয় সূত্রে জানা গিয়েছে।  প্রসঙ্গত, সোমবার হাঁসখালি ধর্ষণ-কাণ্ডে কলকাতা হাই কোর্টে জনস্বার্থ মামলা দায়ের হল। জনস্বার্থ মামলা দায়ের করেন আইনজীবী সুস্মিতা সাহা দত্ত। মামলাটির দ্রুত শুনানির জন্য আর্জি জানানো হয়েছে। মঙ্গলবার প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চে এই মামলার শুনানির সম্ভাবনা রয়েছে।
সোমবার সকালেই হাঁসখালি-কাণ্ডে গাজনা গ্রাম পঞ্চায়েতের সদস্য সমর গয়ালির ভাগ্নে দিবাকরকে আটক করেও পরে ছেড়ে দেয় পুলিশ। তবে সমরের ছেলে তথা ঘটনার প্রধান অভিযুক্ত ব্রজগোপাল গয়ালি গ্রেফতারের পর থেকে পুলিশের হেফাজতেই রয়েছে।"
"হাঁসখালি-কাণ্ডের ছায়া উত্তর দিনাজপুরের রায়গঞ্জে। বছর আটেকের নাবালিকাকে বিস্কুটের লোভ দেখিয়ে ধর্ষণ করার অভিযোগ উঠল প্রতিবেশী যুবকের বিরুদ্ধে। রবিবার এই ঘটনার পর থেকে উধাও অভিযুক্ত। পুলিশ তার সন্ধান চালাচ্ছে।
রায়গঞ্জের শীতগ্রাম পঞ্চায়েত এলাকার বাসিন্দা ওই নাবালিকা। তার পরিবারের সদস্যদের অভিযোগ, রবিবার বিকেলে মোজাফফর আলি নামে ওই যুবক শিশুটিকে দোকান থেকে বিস্কুট কিনে আনতে বলে। নাবালিকা বিস্কুট কিনে নিয়ে ওই যুবকের বাড়িতে যায়। এর পর তাকে ঘরে ঢুকিয়ে দরজা বন্ধ করে দেয় মোজাফফর। অভিযোগ, বাড়িতে কেউ না থাকার সুযোগ নিয়ে সে ওই শিশুটিকে ধর্ষণ করে। এর পর শিশুটি চিৎকার করলে তার গলায় ছুরি রেখে যুবক তাকে প্রাণে মেরে ফেলার হুমকি দেয় বলেও অভিযোগ। শিশুটির বাবার বক্তব্য, ‘‘ছোট মেয়েকে বিস্কুটের লোভ দেখিয়ে ঘরে ঢুকে দরজা বন্ধ করে দিয়েছিল মোজাফফর। আমার মেয়ে তখন চিৎকার করছিল। ওর গলায় ছুরি ধরেছিল মোজাফফর। এর পর মেয়েটির চিৎকার শুনে মোজাফফরের ঠাকুমা ঘরে ঢুকে পড়ে। তিনি দু’জনকেই বিবস্ত্র অবস্থায় দেখতে পান।’’ 
                                শিশুকে ধর্ষণের অভিযোগ মোজাফফর আলির বিরুদ্ধে।
                                নিজস্ব চিত্র।
                             ঘটনার পর থেকে এলাকা ছেড়েছে মোজাফফর। তার বিরুদ্ধে রায়গঞ্জ মহিলা থানায় অভিযোগ দায়ের করেছে নির্যাতিতার পরিবার। শিশুটির স্বাস্থ্য পরীক্ষার জন্য রায়গঞ্জ মেডিক্যাল কলেজ হাসপাতালে নিয়ে গিয়েছে পুলিশ। অভিযুক্তের খোঁজ চলছে। কবীর আলি নামে ওই এলাকার এক বাসিন্দার কথায়, ‘‘শিশুটিকে বিস্কুটের লোভ দেখিয়ে মোজাফফর এই কুকীর্তি করেছে। পুলিশ এখনও অভিযুক্তকে ধরতে পারেনি। আমরা ওই যুবকের দৃষ্টান্তমূলক শাস্তি চাই।’’"
হাঁসখালি ধর্ষণ কাণ্ডে তৃণমূলের পঞ্চায়েত সদস্য সমরেন্দ্র গোয়ালীর ছেলে অভিযুক্ত সোহেল গয়ালী ওরফে ব্রজগোপাল গয়ালী কে ১৪ দিনের পুলিশি হেফাজতের নির্দেশ দিল রানাঘাট বিচার বিভাগীয় আদালত। হাঁসখালি ঘটনার প্রতিবাদে বিজেপি মহিলা মোর্চা সভানেত্রীর নেতৃত্বে সাত সদস্যের প্রতিনিধিদল পৌঁছল গ্রামে। তাঁরা থানায় তদন্তকারী অফিসারের সঙ্গে কথা বলতে যাবেন বলে খবর। হাঁসখালি ধর্ষণ-কাণ্ডে জনস্বার্থ মামলা দায়ের হল কলকাতা হাই কোর্টে। জনস্বার্থ মামলা দায়ের করেন আইনজীবী সুস্মিতা সাহা দত্ত। মামলাটির দ্রুত শুনানির জন্য আর্জি জানানো হয়েছে। মঙ্গলবার প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চে শুনানির সম্ভাবনা রয়েছে। হাঁসখালি-কাণ্ডে তৃণমূল নেতা সমরের ভাগ্নে দিবাকরকে আটক করেও পরে তাঁকে ছেড়ে দিল পুলিশ। হাঁসখালির ঘটনার প্রতিবাদে মৌন মিছিল বের করছে বিজেপি। অভিযুক্তদের শাস্তির দাবি জানিয়ে এই মিছিলের ডাক বিজেপির। নেতৃত্বে থাকছেন স্থানীয় বিধায়ক আশিস বিশ্বাস। অন্য দিকে, এই ঘটনায় তৃণমূলের তরফে কোনও প্রতিক্রিয়া পাওয়া যায়নি। তবে জেলা তৃণমূল সভানেত্রী রত্না ঘোষ কর জানান, পুলিশ ঘটনার তদন্ত করছে। তাঁরা এ ব্যাপারে হস্তক্ষেপ করবেন না। দোষীদের শাস্তি হোক তৃণমূলও চায়। নাবালিকা প্রেমিকাকে জন্মদিনের পার্টিতে ডেকে ধর্ষণের অভিযোগ ওঠে তৃণমূল নেতার ছেলের বিরুদ্ধে। শুধু তাই নয়, অত্যধিক রক্তপাতে ওই নাবালিকার মৃত্যুও হয় বলে পরিবারের দাবি। এমনকি রাতারাতি ওই নাবালিকার দেহ জোর করে দাহ করানোর অভিযোগও উঠেছে ওই তৃণমূল নেতার ছেলের বিরুদ্ধে। গত সোমবার এই ঘটনা ঘটেছে নদিয়ার হাঁসখালি এক নম্বর ব্লকের গাজনা গ্রাম পঞ্চায়েতের শ্যামনগর এলাকায়। তা প্রকাশ্যে আসতেই শোরগোল পড়ে যায়। অভিযোগ উঠছে, গাজনা গ্রাম পঞ্চায়েতের সদস্য সমর গয়ালির ছেলে ব্রজগোপালের বিরুদ্ধে। অভিযোগ, গত সোমবার ব্রজগোপালের জন্মদিনের পার্টি ছিল। সেখানে আমন্ত্রণ জানানো হয় বগুলার বাসিন্দা ওই নাবালিকাকে। পরিবারের দাবি, ধর্ষণের জেরে অত্যধিক রক্তপাতে ওই কিশোরীর মৃত্যু হয়েছে। মঙ্গলবার স্থানীয় শ্মশানে দাহ করা হয় ওই নির্যাতিতা কিশোরীর দেহ। ওই দাহকার্যে যে শ্মশানকর্মী যোগ দিয়েছিলেন ঘটনার পর থেকে তাঁর আর খোঁজ মিলছে না। পুলিশও তাঁর সন্ধান করছেন। হাঁসখালি ধর্ষণ-কাণ্ডে উঠে আসছে একের পর এক চাঞ্চল্যকর তথ্য। কেরোসিন ঢেলে দাহ করা হয়েছিল নির্যাতিতার দেহ। পাশাপাশি প্রমাণ লোপাট করার চেষ্টাও করা হয়েছিল বলে অভিযোগ। বগুলার বাসিন্দা ওই নাবালিকার পরিবারের দাবি, গত সোমবার বিকেলে হাঁসখালি এক নম্বর ব্লকের গাজনা গ্রাম পঞ্চায়েতের শ্যামনগর এলাকার বাসিন্দা তৃণমূল নেতা সমর গয়ালির বাড়িতে তাঁর ছেলে ব্রজগোপালের জন্মদিনের পার্টিতে যোগ দিতে গিয়েছিল সে। সেখান থেকে ‘অসুস্থ’ হয়ে ফেরে সে। এর পর কয়েক ঘণ্টার মধ্যে ভোরবেলা তার মৃত্যু হয়।
"নদিয়ার হাঁসখালিতে নাবালিকা ধর্ষণ-কাণ্ডে গ্রেফতার করা হল তৃণমূল নেতা সমর গয়ালির ছেলে ব্রজগোপাল গোয়ালাকে। তার বিরুদ্ধে ধর্ষণ, খুন-সহ কয়েকটি ধারায় মামলা রুজু করা হয়েছে। মামলা রুজু করা হয়েছে পকসো আইনেও।
ধৃত ব্রজগোপালের বিরুদ্ধে গত শনিবার হাঁসখালি থানায় অভিযোগ দায়ের করেছিলেন নির্যাতিতা নাবালিকার বাবা এবং মা। গত সোমবার ওই কিশোরীকে ধর্ষণের অভিযোগ উঠেছিল। সোমবার ভোর রাতে তার মৃত্যু হয়। এর পর চাইল্ড লাইনের সহযোগিতায় নির্যাতিতার পরিবার ঘটনার চার দিন পর অর্থাৎ শনিবার অভিযোগ দায়ের করতে সমর্থ হয়। রবিবার সকালে ব্রজগোপালকে আটক করে জিজ্ঞাসাবাদ করে পুলিশ। পুলিশ সূত্রে খবর, জেরায় ব্রজগোপালের বক্তব্যে একাধিক অসঙ্গতি মিলেছে। এর পর তাকে গ্রেফতার করে পুলিশ। ব্রজগোপালের বিরুদ্ধে যৌন নির্যাতন, খুন, তথ্য-প্রমাণ লোপাটের অভিযোগে মামলা রুজু করা হয়েছে। পাশাপাশি, নির্যাতিতা নাবালিকা হওয়ায় পকসো আইনেও মামলা দায়ের করা হয়েছে। শনিবার রাতে থানায় অভিযোগ দায়ের হওয়ার পর থেকেই বেপাত্তা ব্রজগোপালের বাবা তৃণমূল নেতা সমর। দেখা মিলছে না তাঁর পরিবারেরও।"
"দক্ষিণ ২৪ পরগনার মগরাহাটে জোড়া খুন এবং নদিয়ার হাঁসখালিতে নাবালিকা ধর্ষণ ও খুনকাণ্ডে পথে নামার প্রস্তুতি নিচ্ছে রাজ্য বিজেপি। দুই জায়গাতেই প্রতিনিধি দল পাঠাতে চায় গেরুয়া শিবির। রবিবার সেই সিদ্ধান্তের কথা জানানোর পাশাপাশি রাজ্য বিজেপি সভাপতি সুকান্ত মজুমদার বলেন, ‘‘প্রতি দিন খুন-ধর্ষণ না হলে বোঝাই যায় না মমতা বন্দ্যোপাধ্যায় সরকার চলছে! রাজ্যে অরাজকতা চলছে। রোজ রোজ কোথাও না কোথাও খুন-জখম বা ধর্ষণ চলছে। এটা বাংলার মানুষের কাছে লজ্জার বিষয় হয়ে উঠেছে।’’ সুকান্তের দাবিকে অবশ্য মানতে নারাজ তৃণমূল মুখপাত্র কুণাল ঘোষ। তাঁর দাবি, প্রতিটিই বিচ্ছিন্ন ঘটনা এবং পুলিশ প্রয়োজনীয় পদক্ষেপ করছে। 
প্রসঙ্গত, শনিবার মগরাহাটের মাগুরপুকুর পোল এলাকা থেকে বরুণ চক্রবর্তী (৩৫) এবং মলয় মাখাল (৩১) নামে দুই যুবকের গুলিবিদ্ধ দেহ জানে আলম অ্যান্ড কোম্পানির একটি সংস্থার ঘর থেকে উদ্ধার হয়। রবিবার সেই ঘটনায় মূল অভিযুক্তকে গ্রেফতারও করেছে পুলিশ। এরই কাছাকাছি সময়ে এক নাবালিকাকে জন্মদিনের পার্টিতে ডেকে ধর্ষণের অভিযোগ উঠেছে তৃণমূল নেতার ছেলের বিরুদ্ধে। অত্যধিক রক্তপাতে ওই নাবালিকার মৃত্যুও হয়। এই দুই ঘটনাতেই রাজ্যস্তরের প্রতিনিধি দল পাঠাচ্ছে রাজ্য বিজেপি। সুকান্ত আনন্দবাজার অনলাইনকে বলেন, ‘‘আজ রামনবমীর জন্য সব নেতাই ব্যস্ত রয়েছেন। সোমবারই দুই জায়গায় প্রতিনিধি দল যাবে। হাঁসখালির ঘটনায় আজই স্থানীয় নেতারা গিয়েছেন। মহিলা মোর্চার একটি প্রতিনিধি দলও যাবে।’’  সুকান্তের এই বক্তব্য শোনার পরে আক্রমণাত্মক তৃণমূল। দলের পক্ষে কুণাল বলেন, ‘‘ওঁরা উত্তরপ্রদেশের দিকে তাকান। কেন্দ্রীয় সরকারের রিপোর্ট দেখলেই বোঝা যাবে বাংলা কত নিরাপদ। বিজেপি শাসিত রাজ্যের তুলনায় বাংলা অনেক ভাল রয়েছে। এটা ঠিক যে, বিচ্ছিন্ন কিছু ঘটনা ঘটেছে। তবে সব ক্ষেত্রেই পুলিশ ব্যবস্থা নিচ্ছে।’’"
"হাঁসখালির ঘটনায় উঠে এল নয়া তথ্য। অভিযুক্ত ব্রজগোপাল গোয়ালার বাবা তথা তৃণমূলের স্থানীয় পঞ্চায়েত সদস্য সমর গোয়ালার দাবি, তাঁর ছেলের জন্মদিনের পার্টি বাড়িতে হয়নি। অন্য কোথাও তার আয়োজন করা হয়েছিল। যদিও সমরের সেই দাবি খারিজ করে দিয়েছেন তাঁরই এক আত্মীয়। নামপ্রকাশে অনিচ্ছুক ওই ব্যক্তির দাবি, নদিয়ার হাঁসখালি এক নম্বর ব্লকের গাজনা গ্রাম পঞ্চায়েতের শ্যামনগর এলাকায় ব্রজগোপালের বাড়িতেই জন্মদিনের পার্টির আয়োজন করা হয়েছিল সোমবার।
ব্রজগোপালের জন্মদিনের পার্টিতেই নাবালিকাকে ধর্ষণ করা হয়েছে বলে অভিযোগ তুলেছে তার পরিবার। সেই ঘটনার পর দিন অর্থাৎ মঙ্গলবার মৃত্যু হয় ওই নাবালিকার। তার দেহ জোর করে দাহ করিয়ে দেওয়া হয় বলেও অভিযোগ। এই ঘটনার কথা শুনে নাম প্রকাশে অনিচ্ছুক ব্রজগোপালের এক আত্মীয় বলেন, ‘‘ব্রজগোপালের জন্মদিনের পার্টি ছিল। বাড়িতে দু’চার জন এসেছিল। জনা চার-পাঁচেক আমন্ত্রিত ছিলেন। পাড়ার এক জন বয়স্ক লোকও ছিলেন। বাকিরা সকলে বন্ধুবান্ধব।’’ নির্যাতিতার পরিবার  সূত্রে জানা গিয়েছে, গত সোমবার বিকেলবেলায় ওই পার্টির আয়োজন করা হয়েছিল। যদিও যাঁর ছেলের বিরুদ্ধে অভিযোগ, সেই তৃণমূল নেতার বক্তব্য, ‘‘মেয়েটির সঙ্গে আমার ছেলের সম্পর্ক ছিল বলে শুনেছি। তবে ওই দিন বাড়িতে কোনও পার্টির আয়োজন করা হয়নি। যদি ওরা পার্টির আয়োজন করে থাকে, তবে সেটা বন্ধুমহলেই। আমার তা জানা নেই।’’ ওই ঘটনায় ধর্ষণের মামলা রুজু করে তদন্ত শুরু করেছে পুলিশ। সমর এবং ব্রজগোপাল দু’জনেরই খোঁজ চলছে।"
"‘রোগমুক্ত’ হতে কুকুরকে ধর্ষণের অভিযোগ উঠল এক যুবকের বিরুদ্ধে। অভিযুক্তকে হাতেনাতে ধরে স্থানীয় বাসিন্দারা তুলে দিলেন পুলিশের হাতে। শনিবার এই ঘটনা ঘটেছে জলপাইগুড়ির ধূপগুড়িতে। সরকারি ইনস্পেকশন বাংলো চত্বরে এমন ঘটনা ঘটায় শোরগোল পড়ে গিয়েছে শহরে।
স্থানীয় বাসিন্দাদের একাংশের দাবি, শনিবার বিকেল চারটে নাগাদ তাঁরা দেখতে পান ডাকবাংলোর পিছনে একটি ঝোপের মধ্যে একটি কুকুরকে ধর্ষণ করছে স্থানীয় এক যুবক। তাঁরা ওই যুবককে পাকড়াও করেন। খবর দেওয়া হয় ধূপগুড়ি থানার পুলিশকে। পুলিশ এসে ওই যুবককে থানায় নিয়ে যায়। অভিযুক্তের নাম শ্যামল দাম বলে জানা গিয়েছে। ওই ঘটনায় স্থানীয় পশুপ্রেমী সংস্থার তরফে ধূপগুড়ি থানায় লিখিত অভিযোগ দায়ের করা হবে বলে জানা গিয়েছে। ধৃত শ্যামলের দাবি, তার শারীরিক সমস্যা রয়েছে। রোগমুক্ত হতে কবিরাজ তাকে কুকুরকে ধর্ষণের নিদান দিয়েছেন বলেও জানিয়েছেন শ্যামল। এর আগে ধূপগুড়ির সরকারি ডাকবাংলো চত্বরে অসামাজিক কার্যকলাপ চলার অভিযোগ উঠেছে। সরকারি বাংলো হলেও সেখানে নেই কোনও নৈশপ্রহরী। সব সময় খোলা থাকে ওই বাংলোর প্রবেশদ্বার। যার ফলে বহিরাগতরা অবাধে সরকারি বাংলোর ভিতরে যাতায়াত করে বলে অভিযোগ স্থানীয় বাসিন্দাদের।"
"বাবা অসুস্থ, এই বলে এক মহিলাকে তুলে নিয়ে গিয়ে, আটকে রেখে ধর্ষণের অভিযোগ উঠল এক পুলিশ কনস্টেবলের বিরুদ্ধে। পশ্চিম মেদিনীপুরের খড়্গপুরের পলসা গ্রামের বাসিন্দা সঞ্জয় পড়িয়া নামে অভিযুক্ত ওই কনস্টেবলকে শনিবার গ্রেফতার করেছে পুলিশ।
খড়্গপুর গ্রামীণের পলসা এলাকার জানবলিদা গ্রামের এক মহিলার বিয়ে হয়েছে ওই এলাকারই কৌশল্যা গ্রামে। সেই মহিলার অভিযোগ, সঞ্জয় তাঁকে আটকে রেখে ধর্ষণ করেছেন। মহিলার দাবি, জানবলিদা গ্রামের বাসিন্দা হওয়ায় সঞ্জয় তার পূর্ব পরিচিত। মহিলার আরও দাবি, গত ২৪ মার্চ সঞ্জয় ওই মহিলাকে জানান, তাঁর বাবা অসুস্থ হয়ে হাসপাতালে ভর্তি। মেয়েকে দেখতে চান। মহিলার আরও দাবি, তিনি এবং তাঁর শিশুকন্যাকে বাইকে চড়িয়ে হাসপাতালের বদলে আনন্দপুর নামে অন্য একটি জায়গায় নিয়ে যায় সঞ্জয়। সেখানে একটি বাড়িতে আটকে রেখে তাঁকে ধর্ষণ করা হয় বলে অভিযোগ। ঘটনাচক্রে সঞ্জয় আনন্দপুর থানাতেই কর্মরত ছিলেন। আটকে রাখা হয় ওই মহিলার শিশুকন্যাকেও। মহিলার বক্তব্য, গত ২৭ মার্চ তিনি তাঁর বাবাকে ফোন করে ঘটনার কথা জানান। ওই দিনই তাঁকে উদ্ধার করা হয়। এর পর ২৮ মার্চ সঞ্জয়ের বিরুদ্ধে খড়্গপুর লোকাল থানায় অভিযোগ দায়ের করা হয়। শুক্রবার রাতে সঞ্জয়কে গ্রেফতার করে পুলিশ। শনিবার তাকে আদালতে হাজির করানো হয়। বিচারক সঞ্জয়কে চার দিন পুলিশ হেফাজতে রাখার নির্দেশ দিয়েছেন। স্থানীয় সূত্রে জানা গিয়েছে, সঞ্জয় বিবাহিত। অভিযোগকারিণী তাঁর কাছে আইনি পরামর্শ চেয়েছিলেন। সাহায্যের নামে ওই মহিলাকে তিনি ধর্ষণ করেন বলে অভিযোগ। যদিও অভিযোগ অস্বীকার করেছেন সঞ্জয় এবং তাঁর পরিবার। তাঁদের বক্তব্য, ষড়যন্ত্রের শিকার হয়েছেন সঞ্জয়। পুলিশ সূত্রে জানা গিয়েছে, সঞ্জয়কে ক্লোজ করে বিভাগীয় তদন্ত শুরু হয়েছে।"
"সামাজিক অন্যায়ের বিরুদ্ধে বরাবরই রুখে দাঁড়িয়েছেন শিল্পীরা। দেশ-কাল নির্বিশেষে অসাম্য ও অত্যাচারের বিরুদ্ধে শিল্পীরা প্রতিবাদের ভাষা হিসাবে কখনও বেছে নিয়েছেন কবিতা, কখনও গান, কখনও বা চিত্রকলা। কিন্তু প্রতিবাদের এমন অভিনব ভাষা হয়তো দেখেননি কেউই। পুলিশি অত্যাচার থেকে লিঙ্গ ও বর্ণ বৈষম্য, নানা ধরনের অন্যায়ের বিরুদ্ধে রুখে দাঁড়াতে বছর পঁচিশের এক তরুণী বেছে নিয়েছেন অভিনব এক উপায়। 
                                হরেক রকমের ভাস্কর্য
                                ছবি: ইনস্টাগ্রাম 
                             আফ্রিকার আইভরি কোস্টের লেটিটিয়া কাই প্রতিবাদের ভাষা খুঁজে পেয়েছেন নিজেরই চুলে। বছর পঁচিশের এই তরুণী পেশায় নকশাশিল্পী। তিনি নিজের চুল ব্যবহার করেই ফুটিয়ে তোলেন হরেক রকমের ভাস্কর্য। এই ভাস্কর্য শুধুমাত্র সৌন্দর্যের প্রতীকই নয়, রাজনৈতিক ভাষ্যও বটে। ২০১৬ থেকে নিজের চুল নিয়েই ভাস্কর্য তৈরি করা শুরু করেন লেটিটিয়া। মূলত বিশেষ ধরনের আঠা ও তার ব্যবহার করে চুলের বেণী নানা ভাবে সাজিয়ে তোলেন। নাইজিরিয়ায় পুলিশি বর্বরতার বিরুদ্ধে রুখে দাঁড়াতে ব্যবহার করেছেন নিজের চুল। চুলের সাজে তিনি ফুটিয়ে তুলেছিলেন ছাত্রদের উপর পুলিশের অত্যাচারের দৃশ্য। তেমনই আমেরিকায় গর্ভপাত বিরোধী আইনের বিরুদ্ধে প্রতিবাদ করতে সৃজনশীলতার মধ্যে দিয়ে ফুটিয়ে তুলেছেন নারী দেহ থেকে রক্তক্ষরণ হওয়ার মুহূর্ত। এ ছাড়াও বর্ণ বৈষম্য, ‘মি টু’ আন্দোলন, নারীদের যৌন হেনস্তার মতো নানা বিষয় তিনি ফুটিয়ে তুলেছেন নিজের চুলেই। 
                                ভাল থাকতে দরকার আত্মবিশ্বাস। 
                                ছবি: ইনস্টাগ্রাম 
                             ইতিমধ্যেই গোটা বিশ্বে বহু মানুষ সাধুবাদ জানিয়েছেন তার এই প্রয়াসকে। ইনস্টাগ্রামে ফলোয়ার ছড়িয়েছে ৫ লক্ষ। সম্প্রতি ‘লাভ অ্যান্ড জাস্টিস’ নামে একটি বইও প্রকাশ করেছেন তিনি। এই বইতে নিজের রাজনৈতিক বোধ সম্পর্কে লিখেছেন। ইতিমধ্যেই দেশ বিদেশের একাধিক পুরস্কারেও ভূষিত হয়েছেন লেটিটিয়া। 
                                হেনস্থার প্রতিবাদ। 
                                ছবি: ইনস্টাগ্রাম 
                            "
"  ফরেনসিক সায়েন্সের ক্লাসে ধর্ষণের ‘পৌরাণিক উদাহরণ’ দিয়ে সাসপেন্ড হলেন আলিগড় মুসলিম বিশ্ববিদ্যালয়ের অধ্যাপক। জিতেন্দ্র কুমার নামে ওই শিক্ষকের বিরুদ্ধে ধর্মীয় ভাবাবেগে আঘাতের অভিযোগ এনেছেন পড়ুয়ারা।
অভিযোগ, ক্লাসে ভারতে ধর্ষণ নিয়ে ক্লাসে বিস্তারিত আলোচনা শুরু করেন ওই শিক্ষক। তাতে উদাহরণ হিসাবে তিনি টেনে আনেন নানা পৌরাণিক কাহিনি। নিজের মেয়েকে ব্রহ্মার ধর্ষণ, ঋষি গৌতমের স্ত্রীয়ের সঙ্গে দেবরাজ ইন্দ্রের সম্পর্ক এবং ধর্ষণ, তুলসি বিবাহ, জালন্ধরের রাজার স্ত্রীকে বিষ্ণুর ধর্ষণ ইত্যাদি পৌরাণিক ঘটনা থেকে নির্ভয়া ধর্ষণ মামলা, মথুরা ধর্ষণ থেকে হিন্দু বিবাহের রকম নিয়ে ক্লাস শুরু করেন ওই শিক্ষক। আর তার পরেই শুরু হয় বিতর্ক।
পড়ুয়াদের বড় অংশ নেটমাধ্যমে এই ঘটনা তুলে ধরে নিন্দাজনক পোস্ট করেন। পাশাপাশি, শিক্ষকের বিরুদ্ধে অভিযোগ করেন। তীব্র বিতর্কের মুখে বিশ্ববিদ্যালয় কর্তৃপক্ষ তথা চিকিৎসা বিভাগের তরফে বিবৃতি দেওয়া হয়। তাতে শিক্ষকের ওই মন্তব্যের সমালোচনার পাশাপাশি তাঁকে শো-কজ নোটিস দেওয়া হয়েছে বলে জানানো হয়। শিক্ষকের বিরুদ্ধে পড়ুয়া, বিশ্ববিদ্যালয়ের কর্মী তথা সাধারণের ধর্মীয় ভাবাবেগে আঘাতের অভিযোগ করা হয়েছে। বিশ্ববিদ্যালয় সূত্রে খবর, ওই অধ্যাপককে প্রতিক্রিয়া জানানোর জন্য ২৪ ঘণ্টা সময় দেওয়া হয়েছে।  "
ইউক্রেনের বুচা শহরে রুশ সেনার তাণ্ডব নিয়ে আজও উত্তাল গোটা বিশ্ব। রবিবার বুচার খবর ছড়াতেই সমালোচনার ঝড় ওঠে। ফ্রান্স, জার্মানি, ব্রিটেন, আমেরিকার পাশাপাশি নেটোও বলে, ‘‘এ নৃশংসতা মেনে নেওয়া যায় না।’’ গত কাল সব অভিযোগ উড়িয়ে দিয়েছিল রাশিয়া। আজও ক্রেমলিন বিবৃতি দিয়ে জানিয়েছে, ‘‘আমরা জোরের সঙ্গে সব অভিযোগ অস্বীকার করছি। ওই সব ছবি, ভিডিয়ো ভুয়ো।’’ আজ অবশ্য বুচার আরও ছবি প্রকাশ্যে এসেছে। উঠেছে আরও নারকীয় অভিযোগ। একাধিক সংবাদ সংস্থা জানিয়েছে, বুচার ঘটনা সত্য। ইউক্রেনীয় পার্লামেন্টের সদস্য লেসিয়া ভেসিলেন আজ টুইট করেন একটি ছবি। তাতে দেখা যাচ্ছে, মৃতার গায়ে পোড়া স্বস্তিক চিহ্ন। তিনি লিখেছেন, ‘রুশ সেনারা লুট-রাহাজানি করেছে, খুন করেছে। ১০ বছরের বালিকার গোপন অঙ্গে আঘাতের চিহ্ন স্পষ্ট। মহিলার গায়ে স্বস্তিক চিহ্নের পোড়া দাগ। রাশিয়া, রাশিয়ার পুরুষেরা এ কাজ করেছে। এবং রাশিয়ার মায়েরা এমন সন্তানদের বড় করেছে। অপরাধীদের দেশ।’’ যুদ্ধ মানেই ধর্ষণ। ইতিহাস তার সাক্ষ্য বহন করে চলেছে শতকের পর শতক। এ ক্ষেত্রেও তার অন্যথা হয়নি। আগেও এ অভিযোগ উঠেছিল, রুশ সেনাবাহিনী ইউক্রেনীয় মহিলাদের উপরে অত্যাচার চালাচ্ছে। অপহরণ করছে। কিন্তু এ বারে অভিযোগ উঠল, তাদের লালসার হাত থেকে নিস্তার পাচ্ছে না শিশুরাও। টুইটারে লেসিয়া আরও লিখেছেন, ‘ধর্ষণ করে খুন করার আগে ভয়াবহ অত্যাচার করা হয়েছে। আমি কথা বলার মতো অবস্থায় নেই। রাগ, ঘৃণা, ভয়ে মাথা কাজ করছে না। গণহত্যা বন্ধ হোক। পুতিন এ বার থামুন।’’ রাশিয়া এর দায় নিতে না-চাইলেও ইউরোপীয় ইউনিয়ন (ইইউ) বিষয়টি নিয়ে জরুরী বৈঠকে বসেছে বলে জানা গিয়েছে। তবে তাতে কতটা কী হবে, তা জানা নেই। প্রাথমিক ভাবে শোনা যাচ্ছে, রাশিয়ার উপরে আরও নিষেধাজ্ঞা চাপানোর কথা ভাবছে তারা। ইইউ-এর প্রধান বিদেশনীতি বিশেষজ্ঞ জোসেফ বোরেল বলেন, ‘‘সম্পূর্ণ সহমর্মিতার সঙ্গে আমরা ইউক্রেন ও ইউক্রেনের মানুষের পাশে আছি। বুচা ও অন্য শহরগুলিতে যে ধরনের নৃশংস অত্যাচার চালাচ্ছে রুশ বাহিনী, তা ইউরোপের মাটিতে হচ্ছে। যত ভাবে এর নিন্দা করা যায়, আমরা তা-ই করছি।’’ অবিলম্বে ‘যুদ্ধাপরাধ’ বন্ধের দাবি জানিয়েছেন ইউক্রেনের প্রেসিডেন্ট ভলোদিমির জ়েলেনস্কি। রাজধানী কিভের কাছেই বুচা শহর। বুচা, ইরপিন হয়ে কিভের দিকে এগোচ্ছিল দীর্ঘ রুশ কনভয়। বেশ কিছু দিন এই দুই শহর দখল করেছিল তারা। ৩০ মার্চ নাগাদ শহর ছেড়ে বেরিয়ে যাওয়ার আগে রুশ বাহিনী এই হত্যাকাণ্ড চালায় বলে অভিযোগ। আজ বুচা শহরে গিয়েছিলেন জ়েলেনস্কি। নিজে চোখে দেখে এসেছেন ছড়িয়ে ছিটিয়ে পড়ে থাকা দেহের সারি। তাঁর দাবি, নিহতের সংখ্যা ৩০০ ছাড়াতে পারে। সন্দেহ করছেন, বহু মানুষকে গণকবর দিয়ে গিয়েছে রুশরা। প্রেসিডেন্ট জো বাইডেন আজ বলেন, ‘‘ভ্লাদিমির পুতিনকে যুদ্ধাপরাধী বলেছিলাম বলে আমি সমালোচনার শিকার হই। দেখুন ওরা কী করেছে বুচায়।’’ কিন্তু পুতিন ও তাঁর রাশিয়ার নিন্দা করলেও ইউরোপের দেশগুলি বা আমেরিকা, কেউই এ পর্যন্ত সরাসরি বিবাদে জড়ায়নি। ইউক্রেনকে অস্ত্র পাঠানোর প্রতিশ্রুতি দিলেও প্রয়োজনীয় অস্ত্র তারা দেয়নি। এ পর্যন্ত একটি যুদ্ধবিমানও সাহায্য হিসেবে পায়নি কিভ। একমাত্র পোল্যান্ড যুদ্ধবিমান পাঠাতে চেয়েছিল। কিন্তু তাতে বাধা দেয় নেটো-ই। ইউরোপের একাধিক দেশের নেতা কিভে এসে ঘুরে গিয়েছেন। ইউক্রেনের অন্যতম প্রশাসনিক প্রধান ইরিনা ভেনেডিকটোভা বলেন, ‘‘কিভ কোনও রাজনৈতিক পর্যটন কেন্দ্র নয়। অপরাধের কেন্দ্র হয়ে উঠেছে। দেখুন...।’’
"মাটিয়া ও ইংরেজবাজার ধর্ষণ-কাণ্ডে রাজ্য পুলিশের উপরই আস্থা রাখল কলকাতা হাই কোর্ট। প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চ মন্তব্য করেছে, আপাতত তদন্তে কোনও গাফিলতি নজরে আসছে না তাদের। তাই এই দু’টি ঘটনার তদন্ত রাজ্য পুলিশ চালিয়ে যেতে পারে।
শুনানিতে আদালত আরও বলে, আগামী দিনে ওই দু’টি ঘটনার তদন্তের গতিপ্রকৃতির উপর নজর রাখা হবে। তবে মামলাকারী যদি চান কোনও পুলিশ কর্তাকে শীর্ষে রেখে তদন্ত চালানো যেতে পারে। সেই পুলিশকর্তার নাম মামলাকারীকে জানাতে হবে। আদালত বিবেচনা করে তা নিয়ে নির্দেশ দেবে। প্রসঙ্গত, মাটিয়া ও ইংরেজবাজার ধর্ষণ-কাণ্ডে দু’টি জনস্বার্থ মামলা দায়ের হয় কলকাতা হাই কোর্টে। দু’টি মামলার শুনানি একত্রে শুরু হয় প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চে। এর আগে এই মামলার শুনানিতে পুলিশের কাছে কেস ডায়রি-সহ তদন্ত রিপোর্ট চায় কলকাতা হাই কোর্ট। দুই নিগৃহীতা নাবালিকা যাতে সবচেয়ে ভাল চিকিৎসা পায় তা নিশ্চিত করতে বলে আদালত। কিন্তু মামলাকারীদের দাবি ছিল দু’টি ঘটনায় তদন্ত করুক সিবিআই। ২৪ পরগনার মাটিয়ায় এক নাবালিকাকে অপহরণ করে ধর্ষণের অভিযোগ ওঠে। এক দিন নিখোঁজ থাকার পর তাকে একটি পার্কের পাশে রক্তাক্ত অবস্থায় উদ্ধার করা হয়। অন্য দিকে, মালদহ জেলার ইংরেজবাজার থানার শোভানগর গ্রাম পঞ্চায়েতের চণ্ডীপুর এলাকায় এক কিশোরীকে মুখ, হাত বেঁধে ধর্ষণের অভিযোগ ওঠে প্রতিবেশী যুবকের বিরুদ্ধে। তাকে গুরুতর আহত অবস্থায় মালদহ মেডিক্যাল কলেজ হাসপাতালে ভর্তি করানো হয়। এই মামলার পরবর্তী শুনানি ১২ এপ্রিল।"
"চার বছরের শিশুকে ধর্ষণের এক সপ্তাহ পর থানায় অভিযোগ দায়ের করলেন তার মা। বাড়িতে স্বামী না থাকায় লোকলজ্জার ভয়ে ঘটনাটি লুকিয়ে রেখেছিলেন। শেষে প্রতিবেশী এক মহিলার সহায়তায় থানায় গিয়ে অভিযোগ দায়ের করেন তিনি।
মানিকচকের নারায়ণপুর কলোনির বাসিন্দা চার বছরের এক শিশুকন্যাকে ধর্ষণের অভিযোগ ওঠে চোদ্দ বছরের এক নাবালকের বিরুদ্ধে। ২৭ মার্চ দুপুর নাগাদ খেলার সময় জোর করে তাকে একটি ফাঁকা জায়গায় নিয়ে গিয়ে ধর্ষণ করার অভিযোগ ওঠে। ঘটনার পর এলাকা থেকে পালিয়ে যায় ওই বছর ১৪-র ওই নাবালক। কিছু ক্ষণ পর এলাকায় মেয়েকে দেখতে না পেয়ে খোঁজাখুঁজি শুরু করেন মা। বাড়ি থেকে দূরে একটি ফাঁকা জায়গায় তার খোঁজ মেলে। মেয়েকে বাড়িতে এনে জিজ্ঞাসা করলে সম্পূর্ণ ঘটনাটি জানায় সে। কিন্তু লোকলজ্জায় ভয়ে সেই সময় পুলিশে অভিযোগ দায়ের করেননি মা। পরে প্রতিবেশীরা তাঁকে পুলিশে অভিযোগ দায়ের কথা বলেন। সেই পরামর্শ মেনে রবিবার সকালে তিনি অভিযোগ দায়ের করেন। পুলিশ ঘটনার তদন্ত শুরু করেছে। অন্য একটি ঘটনায় রবিবার গভীর রাতে ১৩ বছরের এক নাবালিকাকে মেলা থেকে জোর করে তুলে নিয়ে গিয়ে ধর্ষণ করার অভিযোগ উঠেছে। মালদহের হরিশ্চন্দ্রপুর থানা এলাকার রশিদাবাদ গ্রাম পঞ্চায়েতের শালদহ এলাকায় এই ঘটনায় দু’জনকে গ্রেফতার করেছে পুলিশ।"
"তরুণীকে ধর্ষণের অভিযোগে মধ্যপ্রদেশ থেকে গ্রেফতার করা হল সল্টলেকের একটি প্রতিযোগিতামূলক কোচিং সেন্টারের শিক্ষককে।
গত ফেব্রুয়ারি মাসে ওই ঘটনার অভিযোগ দায়েরের পর থেকেই পলাতক ছিলেন অভিযুক্ত শিক্ষক। মোবাইলের ‘টাওয়ার লোকেশন’-এর সূত্র ধরে তাঁকে গ্রেফতার হয়েছে বলে পুলিশ সূত্রের খবর। নির্যাতিতা তরুণী ওই কোচিং সেন্টারের ছাত্রী ছিলেন। তাঁর বাড়িু হাওড়ায়। পুলিশ জানিয়েছে, তাঁকে আলাদা করে ক্লাস করাবেন বলে গেস্ট হাউসে ডেকে ধর্ষণ করেন অভিযুক্ত শিক্ষক। ঘটনার কথা কাউকে না জানানোর কথা বলে তরুণীকে হুমকিও দেন অভিযুক্ত। নির্যাতিতা তরুণী পরে বিধাননগর মহিলা থানায় ওই শিক্ষকের বিরুদ্ধে থানায় ধর্ষণের অভিযোগ দায়ের করেন।"
"মাটিয়া ও ইংরেজবাজার ধর্ষণ-কাণ্ডে রাজ্যের কাছে তদন্ত রিপোর্ট চাইল কলকাতা হাই কোর্ট। বৃহস্পতিবার প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চ নির্দেশ দেয়, ধর্ষণ-কাণ্ডের ঘটনায় আগামী সোমবার কেস ডায়রি-সহ তদন্ত রিপোর্ট জমা দিতে হবে আদালতে। পুলিশ কী তদন্ত করছে তা খতিয়ে দেখবে আদালত।
একই সঙ্গে আদালতের নির্দেশ, দুই নাবালিকা নিগৃহীতা যাতে সবচেয়ে ভাল চিকিৎসা পায় তা নিশ্চিত করতে হবে। চিকিৎসার জন্য অভিজ্ঞ চিকিৎসকদের নিয়ে মেডিকেল বোর্ড গঠন করতে হবে। ওই বোর্ডে থাকবেন হাসপাতাল সুপার। প্রয়োজনে বাইরের হাসপাতালের চিকিৎসককেও বোর্ডে যুক্ত করা যেতে পারে। ওই দু’টি ধর্ষণ কাণ্ডে দু’টি জনস্বার্থ মামলা দায়ের হয় কলকাতা হাই কোর্টে। এক মামলাকারীর আইনজীবী সুমিত্রা নিয়োগী এবং অন্য এক মামলাকারীর আইনজীবী সুস্মিতা সাহা দত্ত আদালতকে জানান, এক নাবালিকা আরজি কর হাসপাতালে ভর্তি। তাঁর বাবা-মায়ের সঙ্গে দেখা করতে দেওয়া হচ্ছে না। প্রধান বিচারপতির ডিভিশন বেঞ্চ নির্দেশ দেয়, হাসপাতাল কর্তৃপক্ষকে বাবা-মায়ের সঙ্গে সন্তানের দেখা করার ব্যবস্থা করতে হবে। নাবালিকারা কেমন আছে, তা-ও আদালতকে জানানোর নির্দেশ।"
"প্রথমে স্বামীকে খুন। তার পর ছেলের উপস্থিতিতেই তাঁকে ধর্ষণ। রাশিয়ার সৈন্যদের বিরুদ্ধে এমনই অভিযোগ আনলেন ইউক্রেনের এক মহিলা। তাঁর অভিযোগের ভিত্তিতে বিষয়টির তদন্ত করছে  ইউক্রেন প্রশাসন।
মহিলার অভিযোগ, গত ৯ মার্চ রুশ সেনারা জোর করে তাঁর বাড়িতে প্রবেশ করে প্রথমে তাঁর পোষা কুকুরকে গুলি করে মারে। একটি সংবাদ সংস্থাকে দেওয়া সাক্ষাৎকারে মহিলা বলেন, ‘‘আমি প্রথমে একটি গুলি চলার আওয়াজ পাই। এর পরই গেট খোলার শব্দ হয় এবং তার পর বাড়ির ভিতরেও পায়ের শব্দ শুনতে পাই।’’ এর পর রুশ সেনা তাঁর স্বামীকে হত্যা করে বলে অভিযোগ মহিলার। তিনি বলেন, ‘‘আমি চিৎকার করে আমার স্বামী কোথায় তা জিজ্ঞেস করি। তার পর আমি আমার স্বামীর নিথর দেহ বাড়ির দরজার সামনে পড়ে থাকতে দেখি। এর পর এক রুশ সেনা আমার মাথায় বন্দুক ঠেকিয়ে বলে আমার স্বামী নাৎসি এবং সেই কারণেই তাঁকে খুন করা হয়েছে।’’ তিনি জানান, রুশ সেনারা এর পর তাঁকে বন্দুক দেখিয়ে ভয় দেখায় এবং চিৎকার করলে তাঁকেও খুন করা হবে বলে হুমকি দেয়। মহিলার অভিযোগ, এর পর তাঁকে ধর্ষণ করে দুই রুশ সেনা। তখন তাঁর সন্তান পাশের একটি ঘরেই চিৎকার করে কাঁদছিল। ওই মহিলা ইতিমধ্যেই দেশ ছেড়েছেন। তিনি বলেন, ‘‘আমি আমার স্বামীর শেষকৃত্য গ্রামে যেতে পারিনি। কারণ আমাদের গ্রাম এখনও রুশ সেনাদের দখলে রয়েছে।’’"
কলকাতা হাই কোর্টের নজরে আনা হল মাটিয়া ধর্ষণ-কাণ্ড। ওই ঘটনায় মঙ্গলবার মামলা দায়েরের অনুমতি চাওয়া হয় উচ্চ আদালতে। প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চ সেই অনুমতি দিয়েছে। চলতি সপ্তাহেই মামলাটির শুনানি হতে পারে হাই কোর্টে। আইনজীবী সুমিত্রা নিয়োগী এবং প্রতীককুমার চট্টোপাধ্যায় আদালতে আবেদন করেন, ওই ঘটনার যথাযথ তদন্ত করে দোষীদের শাস্তি দেওয়া হোক। এমনকি তাঁরা হাই কোর্টের নজরদারিতে তদন্ত করানোর দাবি তোলেন। এ ছাড়া আবেদনে আরও বলা হয়, আশঙ্কাজনক অবস্থায় ওই নাবালিকা হাসপাতালে ভর্তি রয়েছে। এখন তাকে ক্ষতিপূরণের নির্দেশ দিক আদালত। গত সপ্তাহে এক নাবালিকাকে অপহরণ করে ধর্ষণ করা হয় উত্তর ২৪ পরগনার মাটিয়া থানা এলাকায়। এক দিন নিখোঁজ থাকার পর শুক্রবার সকালে একটি পার্কের পাশে রক্তাক্ত অবস্থায় পড়ে থাকতে দেখা গিয়েছে ওই নাবালিকাকে। এর পর পুলিশই তাকে উদ্ধার করে বসিরহাট সুপার স্পেশালিটি হাসপাতালে ভর্তি করায়। চিকিৎসকেরা জানান, নাবালিকাকে ধর্ষণ করা হয়েছে। পরে শারীরিক অবস্থার অবনতি হতে ওই নাবালিকাকে কলকাতার আরজি কর মেডিক্যাল কলেজ ও হাসপাতালে স্থানান্তরিত করা হয়। এখন সেখানেই তার চিকিৎসা চলছে।
বাড়িতে কেউ না-থাকার সুযোগ নিয়ে এক কিশোরীর মুখ, হাত বেঁধে ধর্ষণের অভিযোগ উঠল প্রতিবেশী যুবকের বিরুদ্ধে। মালদহ জেলার ইংরেজবাজার থানার শোভানগর গ্রাম পঞ্চায়েতের চণ্ডীপুর এলাকায় ঘটনাটি ঘটেছে। বর্তমানে মালদহ মেডিক্যাল কলেজ হাসপাতালে ভর্তি রয়েছে ওই কিশোরী। স্থানীয় ও পুলিশ সূত্রে খবর, ওই কিশোরী দশম শ্রেণির ছাত্রী। রবিবার সকাল ১১টা নাগাদ ওই ঘটনা ঘটেছে। তখন বাড়িতে একাই ছিল কিশোরী। পরিবারের অভিযোগ, বাড়ির পাশেই কোথাও লুকিয়ে ছিলেন প্রতিবেশী যুবক রাইহান। সকলে বাড়ি থেকে বেরিয়ে যেতেই ঘরে ঢুকে কিশোরীর মুখ, হাত বেঁধে তাকে ধর্ষণ করেন তিনি। নির্যাতিতার বাড়ির পাশেই তার মামাবাড়ি। মা ঘরে না থাকায় পরে মামার কাছে গিয়েই গোটা ঘটনা বিস্তারিত জানায় সে। নির্যাতিতার মামা বলেন, ‘‘আমার থানায় গিয়ে গোটা বিষয়টি জানাই। এর পর পুলিশ এসে মেয়েকে হাসপাতালে ভর্তি করায়।’’ রবিবার ঘটনাটি ঘটলেও সোমবার সকালে ইংরেজবাজার মহিলা থানায় লিখিত অভিযোগ দায়ের করে পরিবার। নির্যাতিতার মা বলেন, ‘‘আমাদের এলাকায় রাইহান নামে একটা ছেলে থাকে। আমরা জানতে পেরেছি, ও-ই এই কাজ করেছে।’’ পরিবারের অভিযোগে ভিত্তিতে ঘটনার তদন্তে নেমেছে পুলিশ। পুলিশ সূত্রেই খবর, গা-ঢাকা দিয়েছেন অভিযুক্ত যুবক।
মা বাইরে কাজে বেরিয়ে গেলেই মেয়েকে দিনের পর দিন ধর্ষণ! শুধু তাই নয়, এই কুকীর্তির কথা ফাঁস করলে মেয়েকে প্রাণে মারার হুমকি দেওয়ার অভিযোগ উঠল বাবার বিরুদ্ধে। পূর্ব বর্ধমানের কালনার ঘটনা। অভিযোগ, বাবার যৌন অত্যাচারের জেরেই অন্তঃসত্ত্বা হয়ে পড়েছে বছর পনেরোর ওই কিশোরী। তার অভিযোগের ভিত্তিতেই অভিযুক্ত বাবাকে গ্রেপ্তার করা হয়েছে।  কালনার রংপাড়ায় ওই কিশোরীর বাড়ি। বাবার হাতে গত দু'বছর ধরে যৌন লাঞ্ছনা আর হুমকির শিকার হয়ে কালনা থানায় অভিযোগ দায়ের করেছে সে। পুলিশকে ওই কিশোরী জানিয়েছে, মা বাইরে কাজে বেরিয়ে গেলেই বাবা জোর জবরদস্তি তার সঙ্গে যৌনসঙ্গমে লিপ্ত হন। ধর্ষণের কথা প্রকাশ্যে আনলে প্রাণে মারার হুমকি দেন তিনি। এই যৌন অত্যাচারের জেরে কিশোরীর স্বাস্থ্যের অবনতি হয়েছে। ডাক্তার দেখাতে গিয়ে ওই কিশোরী জানতে পারে, সে অন্তঃসত্ত্বা হয়ে পড়েছে। এর পরেই বাধ্য হয়ে পুলিশের দ্বারস্থ হয় সে। কিশোরীর এই অভিযোগের ভিত্তিতেই ধর্ষণ আর হুমকির মামলা রুজু করে অভিযুক্ত বাবাকে গ্রেফতার করেছে কালনা থানার পুলিশ। শনিবার ধৃতকে কালনা মহকুমা আদালতে হাজির করা হলে জেল হেফাজতের নির্দেশ দেন বিচারক। শনিবার ওই কিশোরীর মেডিক্যাল পরীক্ষা হয়। আদালত কিশোরীকে হোমে পাঠানোর নির্দেশ দিয়েছে।
"বৈবাহিক সম্পর্কে যৌন বলপ্রয়োগের বিষয়টি ধর্ষণের আওতায় পড়া উচিত কি না, তা নিয়ে বিতর্কের মীমাংসা হয়নি। বর্তমানে দিল্লি হাই কোর্টে এ বিষয়ে মামলাও চলছে। তারই মধ্যে বুধবার কর্নাটক হাই কোর্ট এক যুগান্তকারী নির্দেশনামায় ঘোষণা করল, ‘‘ধর্ষণ ধর্ষণই। স্বামীর দ্বারা হলেও তা ধর্ষণই হয়।’’ স্বামীর বিরুদ্ধে ধর্ষণ ও বলপূর্বক অপ্রাকৃতিক যৌন আচরণের অভিযোগ নিয়ে আদালতের দ্বারস্থ হয়েছিলেন এক মহিলা। বিশেষ আদালত তাঁর মামলাটি গ্রহণ করে। তখন স্বামীর বিরুদ্ধে ধর্ষণের অভিযোগ আনা যায় না বলে দাবি করে হাই কোর্টে গিয়েছিলেন স্বামী। হাই কোর্ট আজ তাঁর আবেদন খারিজ করে দিয়েছে। বিচারপতি এম নাগপ্রসন্ন তাঁর নির্দেশে বলেছেন, ‘‘বিবাহ নামক প্রতিষ্ঠানটি পুরুষকে বন্য জন্তুর মতো আচরণ করার কোনও বিশেষ ছাড়পত্র দেয়নি, দিতে পারে না, আমার মতে দেওয়া উচিতও নয়। পুরুষের ক্ষেত্রে যদি কোনও আচরণ শাস্তিযোগ্য অপরাধ হয়ে থাকে, তা হলে সেই পুরুষ স্বামী হলেও তাঁর শাস্তি হওয়া উচিত।’’ দ্ব্যর্থহীন ভাষায় হাই কোর্ট বলেছে, ‘‘পুরুষ পুরুষই। ক্রিয়া ক্রিয়াই। ধর্ষণ ধর্ষণই। পুরুষ ‘স্বামী’ আর নারী ‘স্ত্রী’ হলেও।’’ একই সঙ্গে হাই কোর্ট অবশ্য এ কথাও স্পষ্ট করে দিয়েছে যে, বৈবাহিক ধর্ষণ অপরাধ বলে গণ্য হওয়া উচিত কি না, সে ব্যাপারে এখানে কিছু বলা হচ্ছে না। সেটা স্থির করার কাজ আইনসভার। এক জন স্ত্রী তাঁর স্বামীর বিরুদ্ধে যে অভিযোগ এনেছেন, আদালত তার চার্জ গঠনের ব্যাপারেই মতামত জানাচ্ছে। যদিও এর পাশাপাশি আদালত তার নিজ দৃষ্টিভঙ্গি খুব গোপনও রাখেনি। বিচারপতি বলেছেন, ‘‘স্বামীর দ্বারা যৌন নিগ্রহের ঘটনা এক জন স্ত্রীর মানসে গুরুতর ছাপ ফেলে। তাঁর শরীর ও মনে এর প্রভাব পড়ে। তাঁর হৃদয় ক্ষতবিক্ষত হয়।’’ তাই তাঁর মতে, আইনপ্রণেতাদের উচিত ‘স্তব্ধতার স্বরকে’ শোনা। বিচারপতি নাগপ্রসন্ন সরাসরিই বলেছেন, দণ্ডবিধির ৩৭৫ ধারায় স্বামীকে ছাড় দেওয়ার বিষয়টিকে তিনি ‘পশ্চাদ্‌মুখী’ বলে মনে করেন। তিনি মনে করিয়ে দেন, সংবিধানের ১৪ নম্বর অনুচ্ছেদে নারী ও পুরুষের সমানাধিকার স্বীকৃত আছে। স্ত্রী বলে তাঁর শরীর ও মনের মালিক নন স্বামী। সুতরাং যে কাজ অন্য পুরুষ করলে অপরাধ, তা স্বামী করলে আইনসম্মত হওয়া উচিত নয়। এই মামলায় ৩৭৫ ধারাকে সামনে এনেই হাই কোর্টের দ্বারস্থ হয়েছিলেন স্বামী। অন্য দিকে স্ত্রী অভিযোগ এনেছিলেন ৩৭৬ (ধর্ষণ) এবং ৩৭৭ (অপ্রাকৃতিক যৌন আচরণ) ধারায়। দণ্ডবিধির ৩৭৫ ধারায় ধর্ষণের সংজ্ঞা নির্ধারিত আছে। ৩৭৬ ধারায় রয়েছে ধর্ষণের শাস্তিবিধান। ৩৭৫ ধারায় ব্যতিক্রম-তালিকা ২-এ ধর্ষণের আওতা থেকে ছাড় দেওয়া হয়েছে স্বামীকে। এই
মামলায় স্বামীর আইনজীবী হাসমত পাশা সেই যুক্তিই দিয়েছিলেন হাই কোর্টে। কিন্তু বিচারপতি বলেছেন, ‘‘কোনও ছাড়ই নিরঙ্কুশ হতে পারে না। এই মামলার ক্ষেত্রে ধর্ষণের ধারা সরিয়ে নেওয়া হলে অভিযোগকারিণীর প্রতি অত্যন্ত অবিচার করা হবে এবং জান্তব লালসাকে উৎসাহ দেওয়া হবে।’’ এখানে স্ত্রীর অভিযোগ ছিল, বিয়ের পর থেকেই স্বামী তাঁকে যৌনদাসী হিসেবে ব্যবহার করে আসছেন। এমনকি, কন্যার চোখের সামনেও তিনি স্ত্রীকে অপ্রাকৃতিক যৌন আচরণে লিপ্ত হতে বাধ্য করেছেন। বিশেষ আদালত তাঁর অভিযোগের ভিত্তিতে স্বামীর বিরুদ্ধে ৩৭৬, ৪৯৮ক, ৫০৬-সহ একাধিক ধারায় চার্জ গঠন করেছিল। স্বামীর বিরুদ্ধে ৩৭৬ ধারায় চার্জ গঠন আইনসম্মত নয় বলে দাবি করেই উচ্চ আদালতে এসেছিলেন স্বামীর আইনজীবী। আদালত সেই আবেদন নাকচ করে দিল।"
চিৎকার-চেঁচামিচিতে ততক্ষণে ঘুম থেকে উঠে পড়েছে বছর তিন ও পাঁচের দুই শিশু। তাদের চড়-থাপ্পড় মেরে মায়ের মুখ কাপড়ে বেঁধে ওই ঘরেই তাঁকে ধর্ষণ করা হয় বলে অভিযোগ। কাউকে কিছু জানালে শিশুদের খুনের হুমকি দেয় অভিযুক্ত যুবক। ভয়ে দিন দু’য়েক মুখে কুলুপ দিয়ে ছিলেন নির্যাতিতা। তবে সোমবার অভিযোগ দায়ের করেন থানায়। পুলিশ গ্রেফতার করেছে অভিযুক্তকে। শুক্রবার রাতে আদিবাসী ওই মহিলাকে ধর্ষণের ঘটনা ঘটে উত্তর ২৪ পরগনার সন্দেশখালির গ্রামে। মঙ্গলবার ধৃতকে বসিরহাটের এসিজেএম আদালতে তোলা হলে বিচারক ৪ দিন পুলিশি হেফাজতে রাখার নির্দেশ দিয়েছেন। পুলিশ ও স্থানীয় সূত্রে জানা গিয়েছে, মহিলার স্বামী কর্মসূত্রে ভিন্‌ রাজ্যে থাকেন। বাড়িতে দুই সন্তানকে নিয়ে থাকেন মহিলা। অভিযোগ, শুক্রবার রাত ১২টা নাগাদ দরজা ভেঙে ভিতরে ঢোকে অভিযুক্ত যুবক। দুই শিশুকে কেটে টুকরো করার হুমকি দেয়। মহিলা হাতের কাছে বাসন-কোসন যা পেয়েছেন, তা ছুড়ে মেরে প্রতিরোধ করার চেষ্টা করেছিলেন। কিন্তু তাতে দমে না গিয়ে ওই যুবক উল্টে বাচ্চাদেরও মারধর করে। এর পরে কাপড় দিয়ে মুখ বেঁধে মহিলাকে তাঁর সন্তানদের সামনেই ধর্ষণ করে বলে অভিযোগ। মহিলা বলেন, ‘‘প্রথমে হাতেপায়ে ধরি। বলি, ঘরে দু’টো ছোট ছোট বাচ্চা। এমন কোরো না। কিন্তু কোনও কথা শোনেনি। আমি বাধা দেওয়ার চেষ্টা করলে উল্টে মারধর করে। বাচ্চা দু’টোকেও রেয়াত করেনি। ওরা খুব কান্নাকাটি করছিল। ওই অবস্থায় ওদের চোখের সামনেই আমার মুখ বেঁধে অত্যাচার চালিয়েছে।’’ মহিলার দাবি, হুমকির জেরে প্রথমে কাউকে কিছু বলতে সাহস করেননি। পরে মনে হয়, মুখ বুজে এমন অন্যায় সহ্য করলে ওর সাহস আরও বেড়ে যাবে। অন্য কারও উপরেও সে হামলা চালাতে পারে। এর পরেই পুলিশের দ্বারস্থ হন তিনি।
শিশুপুত্রের গলায় ধারালো অস্ত্র ঠেকিয়ে খুন করার ভয় দেখিয়ে তার মাকে ধর্ষণের অভিযোগ উঠল প্রতিবেশী এক যুবকের বিরুদ্ধে। রবিবার পূর্ব বর্ধমান জেলার এক তরুণীর অভিযোগের ভিত্তিতে মন্তেশ্বর থানায় এই নালিশ করেন তাঁর দাদা। এর পর অভিযুক্তকে গ্রেফতার করে পুলিশ। ধৃতকে কালনা মহকুমা আদালতে পেশ করা হলে তাঁর জেল হেফাজতের নির্দেশ দেন বিচারক। পুলিশ সূত্রে খবর, ধৃতের নাম দীপান ধারা। মন্তেশ্বরের ধান্যখেড়ুর গ্রামের বাসিন্দা দীপানের বিরুদ্ধে অভিযোগ, প্রতিবেশী তরুণীর শিশুপুত্রকে খুন করার হুমকি দিয়ে তাঁকে ধর্ষণ করেছেন তিনি। স্থানীয়েরা জানিয়েছেন, কালনার সাতগড়িয়া এলাকায় বাসিন্দার সঙ্গে বছর কুড়ির ওই তরুণীর বিয়ে হয়েছিল। তবে স্বামীর সঙ্গে অশান্তি হওয়ায় মাস দুই আগে পুত্রসন্তানকে নিয়ে ধান্যখেড়ুর গ্রামে তাঁর বাপেরবাড়িতে চলে আসেন তরুণী। পুলিশের কাছে ওই তরুণীর অভিযোগ, রবিবার সকাল সাড়ে ১১টা নাগাদ এক বছরের ছেলেকে ঘরে রেখে বাড়ির বাইরের কল থেকে জল আনতে যান তিনি। সে সময় ওই ঘরে বাড়ির কেউ ছিলেন না। সেই সুযোগে ঘরে ঢুকে পড়ে লুকিয়ে ছিলেন দীপান। অভিযোগ, ঘরে ঢুকতেই দরজা বন্ধ করে তাঁকে কুপ্রস্তাব দেন দীপান। তিনি রাজি না হওয়ায় তাঁকে মারধর করেন। এর পর হঠাৎই একটি ধারালো চাকু বার করে ছেলেকে প্রাণে মেরে দেওয়ার হুমকি দিয়ে তাঁকে ধর্ষণ করে। থানায় লিখিত ভাবে তরুণীর দাদার অভিযোগ, ‘প্রতিবেশী দীপান ধারার কুপ্রস্তাবে রাজি হয়নি আমার বোন। সে  কারণে বোনকে মারধর করে দীপান। তার পর ভাগ্নের গলায় ধারালো অস্ত্র ঠেকিয়ে মেরে ফেলার ভয় দেখিয়ে বোনকে ধর্ষণ করে।’ রবিবার মন্তেশ্বর থানায় গিয়ে দীপানের বিরুদ্ধে ধর্ষণের অভিযোগ করেছেন ওই তরুণী। এর পর ধর্ষণের মামলা রুজু করে অভিযুক্তকে গ্রেফতার করে মন্তেশ্বর থানার পুলিশ।
রাজ্যে এখন মহিলা থানা আছে ৪০টি। কিন্তু অপরাধ, বিশেষত মহিলাঘটিত দুষ্কর্ম বন্ধ হচ্ছে না। এই অবস্থায় ধর্ষণ-সহ মহিলাদের উপরে সংগঠিত অপরাধ ঠেকাতে এবং তার কিনারা করতে আরও ২০টি নতুন মহিলা থানা গড়ার সিদ্ধান্ত নিয়েছে প্রশাসন। প্রতিটি মহকুমায় একটি করে মহিলা থানা বানাতে চাইছে নবান্ন। পুলিশি সূত্রের খবর, বাড়তি মহিলা থানা দু’দফায় গড়ার করার কথা ভাবা হয়েছে। যে-সব নতুন পুলিশ-জেলার অধীনে এখন মহিলা থানা নেই, এ ক্ষেত্রে সেগুলিকে অগ্রাধিকার দেওয়া হবে। রাজ্য পুলিশের এক কর্তা জানান, যে-সব মহকুমায় মহিলা থানা নেই, জেলা পুলিশের কাছ থেকে সেগুলির তালিকা চাওয়া হয়েছে। রাজ্যে শেষ মহিলা থানা তৈরি হয়েছে কয়েক বছর আগে। করোনা এবং অন্যান্য কারণে পঞ্চম ও ষষ্ঠ দফায় মহিলা থানা গড়ার কাজ হয়নি। তাই অতিমারি পরিস্থিতি কিছুটা স্বাভাবিক হতেই মহিলা থানা নির্মাণের কাজে হাত দেওয়া হয়েছে বলে পুলিশি সূত্রের খবর। থানাগুলিতে ইনস্পেক্টর থেকে কনস্টেবল পর্যন্ত সব স্তরেরই মহিলা পুলিশকর্মী থাকবেন। মহিলাদের বিরুদ্ধে সংগঠিত অপরাধের ঘটনার তদন্ত করে মহিলা থানাগুলিই। রাজ্যে প্রথম মহিলা থানা তৈরি হয় ২০১২ সালে, আসানসোল-দুর্গাপুর পুলিশ কমিশনারেটের অধীনে। নতুন করে দু’দফায় আরও মহিলা থানা গড়া হলেও বাহিনীতে মহিলা পুলিশকর্মীর সংখ্যা সে-ভাবে বাড়েনি। বর্তমানে রাজ্য পুলিশে মহিলা কর্মীর সংখ্যা ন’হাজারের কাছাকাছি। তাঁদের মধ্যে মহিলা ইনস্পেক্টর রয়েছেন মাত্র ২৩ জন। সাব-ইনস্পেক্টরের সংখ্যা ৩৭০। মহিলা কনস্টেবল আছেন সাড়ে আট হাজারের মতো। এ ছাড়া রাজ্যের হাতে রয়েছে দু’হাজারের বেশি মহিলা হোমগার্ড এবং এনভিএফ কর্মী। রাজ্য সরকারের হিসেব অনুযায়ী প্রতিটি মহিলা থানায় এক জন ইনস্পেক্টর, আট জন সাব-ইনস্পেক্টর (এসআই), আট জন এএসআই এবং ৩০ জন কনস্টেবল থাকার কথা। এমনিতে প্রতিটি থানায় মহিলা এসআই ও এএসআই দেওয়ার কথা বলা হলেও কার্যক্ষেত্রে সেটা সম্ভব হচ্ছে না। প্রতিটি মহিলা থানায় হাতে গোনা অফিসার এবং কর্মী আছেন। তাই নতুন থানা তৈরি করলে দরকার আরও মহিলা পুলিশকর্মীর। নবান্ন সূত্রের খবর, রাজ্যের সব থানাতেই এখন পুলিশকর্মীর সংখ্যা কম। মহিলা থানাও তার বাইরে নয়। নতুন করে সব বিভাগে পুলিশকর্মী নিয়োগের কাজ চলছে। সেই কাজ দ্রুত শেষ হবে। এ ছাড়া প্রয়োজনে ব্যাটেলিয়ন থেকে মহিলা পুলিশকর্মী নিয়ে থানাগুলিতে দেওয়া হবে।  
"পুণের এক কিশোরীকে পাঁচ বছর ধরে ধর্ষণের অভিযোগ উঠল তার বাবা, দাদা, ঠাকুরদা এবং এক দূর সম্পর্কের কাকার বিরুদ্ধে। কিশোরীর স্কুলে সম্প্রতি একটি সেমিনার হয়। সেই সেমিনারের বিষয় ছিল ‘গুড টাচ অ্যান্ড ব্যাড টাচ’। এই প্রসঙ্গে বলতে গিয়েই পাঁচ বছর ধরে তাঁর সঙ্গে হওয়া ঘটনাটি প্রকাশ্যে আনে কিশোরী।
কিশোরীটি জানিয়েছে, তারা আদতে বিহারের বাসিন্দা। ঘটনার সূত্রপাত ২০১৭ সালে। সে সময় তারা বিহারে থাকত। কিশোরীর অভিযোগ, ওই বছর থেকে তার উপর শুরু হয় যৌন নির্যাতন। এবং সেটা শুরু করেন তার বাবাই। এর পর এই তালিকায় জোড়ে দাদার নাম। ২০২০ থেকে তাকে ধর্ষণ করতে শুরু করে তার দাদাও। ওই বছরই কিশোরীর ঠাকুরদাও যৌন নির্যাতন শুরু করেন। এমনকি দূর সম্পর্কের এক কাকাও কিশোরীকে তাঁর লালসার শিকার বানান। প্রতিটি ধর্ষণের ঘটনা আলাদা আলাদা ভাবে ঘটেছে বলে পুলিশকে জানিয়েছে ওই কিশোরী। যে হেতু প্রত্যেকেই আলাদা আলাদা ভাবে কিশোরীকে ধর্ষণ করেছেন, তাই চার জনের কেউই জানতেন না যে, প্রত্যেকেই ওই কিশোরীকে ধর্ষণ করছেন! পুলিশ চার জনের বিরুদ্ধে ধর্ষণের মামলা রুজু করেছে। তবে এখনও পর্যন্ত কাউকে গ্রেফতার করতে পারেনি। অভিযুক্তদের বিরুদ্ধে পকসো আইনে মামলা রুজু করা হবে বলে জানিয়েছে পুলিশ। "
"প্লাস্টিকের প্যাকেটবন্দি অবস্থায় এক তরুণীর দেহ উদ্ধার হল। শনিবার এই ঘটনা ঘটেছে উত্তর দিনাজপুরের ইসলামপুরে। পুলিশ ওই দেহ উদ্ধার করে ময়নাতদন্তের জন্য পাঠিয়েছে।
পুলিশ সূত্রে জানা গিয়েছে, শনিবার সকালে ইসলামপুরের ৯ নম্বর ওয়ার্ডের সোনাখোদা এলাকায় একটি প্লাস্টিকের প্যাকেট দেখতে পান স্থানীয় বাসিন্দারা। বড় প্যাকেট দেখে স্বাভাবিক ভাবেই স্থানীয় বাসিন্দাদের সন্দেহ হয়। তাঁরা দেখতে পান, ওই প্লাস্টিকের প্যাকেটের ভিতর থেকে বেরিয়ে এসেছে একটি হাত। এর পরেই স্থানীয় বাসিন্দারা পুলিশে খবর দেন। ইসলামপুর পুলিশ এসে ওই তরুণীর মৃতদেহ উদ্ধার করে ময়নাতদন্তের জন্য পাঠিয়েছে। পুলিশ সূত্রে জানা গিয়েছে, ওই তরুণীর শরীরে স্কুলের পোশাক রয়েছে। মনে করা হচ্ছে, ওই পোশাকটি শিলিগুড়ির কোনও স্কুলের। স্থানীয়দের ধারণা, ওই তরুণী স্কুলের ছাত্রী। তাঁকে ধর্ষণ করে খুন করা হয়। এর পর ওই তরুণীর দেহ প্যাকেটবন্দি করে ওই এলাকায় ফেলে দেওয়া হয়েছে বলেও স্থানীয় বাসিন্দাদের অনুমান। ঘটনার তদন্ত শুরু করেছে ইসলামপুর জেলা পুলিশ।"
"ধর্ষণের পরই মেয়েকে দিব্যি দিয়েছিলেন কথাটি পাঁচ কান না করার জন্য। সেই শুরু। সময় যত গড়িয়েছে মেয়ের উপর বাবার শারীরিক অত্যাচার ততই বেড়েছে। ঘটনার কথা বলতে গিয়ে ফুঁপিয়ে কেঁদে উঠছিল কিশোরী। বার বারই একটা কথাই বলছিল, ‘বাবার সঙ্গে আর থাকতে চাই না!’ তিন বছর ধরে মেয়েকে ধর্ষণের অভিযোগ উঠল তারই বাবার বিরুদ্ধে। রবিবার বিষয়টি প্রকাশ্যে আসায় হুলস্থুল পড়ে যায় নদিয়ার কৃষ্ণনগরে। পুলিশ জানিয়েছে, কিশোরী অষ্টম শ্রেণিতে পড়ে। তার বাবা পেশায় এক জন রাঁধুনি।
স্থানীয় সূত্রের দাবি, জন্মানোর পর মাকে হারিয়েছিল কিশোরী। সন্তানহারা মেয়েটিকে মানুষ করার জন্য এক প্রতিবেশীর বাড়িতে রেখেছিল তার বাবা। সেখানেই ভাল ভাবে বেড়ে উঠছিল সে। তার যখন ছ’বছর বয়স, আবার বিয়ে করেন বাবা। তার পর মেয়েকে বাড়িতেও নিয়ে আসেন। কিশোরীর অভিযোগ, বাবা প্রথম যখন তাঁর উপর শারীরিক নির্যাতন করে তখন দিব্যি দিয়ে বলিয়েছিলেন, ‘মাথা ছুঁয়ে বল, এই কথা কাউকে বলবি না?’ অত্যাচারের মাত্রা বাড়তে থাকায় কিশোরী বিষয়টি তার বন্ধুদের জানায়। সেই কথাটি ধীরে ধীরে পাঁচ কান হয়। পাড়া-প্রতিবেশীদের কাছে বিষয়টি ফাঁস হতেই কিশোরীকে সত্যিটা বলতে বলা হয়। এর পরই এক প্রতিবেশীর সহযোগিতায় কোতায়ালি থানায় গিয়ে গোপন জবানবন্দি দেয় সে। বাবার ভয়ে কয়েক জন বান্ধবী ছাড়া বিষয়টি কাউকে জানায়নি বলেও দাবি করেছে ওই কিশোরী। এই ঘটনায় কিশোরীর সৎ মায়ের কোনও ভূমিকা রয়েছে কি না, বা তাঁর স্বামীর এই কুকর্মের কথা তিনি জানতেন কি না, সে বিষয়ে তদন্ত করছে পুলিশ। তবে কিশোরী এখন আর বাড়ি ফিরে যেতে চায় না। থাকতে চাইছে না তার বাবার সঙ্গেও।"
নির্ভয়া তহবিল’, ‘ওয়ান স্টপ সেন্টার’ ইত্যাদি সম্পর্কে আমরা শুনেছি। ভারতের মহিলাদের পথঘাটে নিরাপত্তার জন্য কেন্দ্রীয় সরকার নাকি দৃঢ়প্রতিজ্ঞ। সম্প্রতি দক্ষিণ-পূর্ব রেল কর্তৃপক্ষ আরও এক উদ্যোগ করেছেন। লোকাল ট্রেনের মহিলা যাত্রীদের জন্য একটি টেলিফোন নম্বর নির্দিষ্ট করে দেওয়া হয়েছে যাতে রাত আটটার পর মুশকিলে পড়লে তাতে ফোন করে মেয়েরা সাহায্য পেতে পারেন। এর আগে এমন সব প্রকল্প বা ফোন নম্বর মহিলাদের দরকারে যথার্থ ভাবে পাশে দাঁড়িয়েছে, এমন উদাহরণ হাতে গোনা। কাজেই পথঘাটে নিরাপত্তাহীন ভারতীয় মেয়েরা আজও নির্যাতনের শিকার হন। প্রতি ষোলো মিনিটে এ দেশের এক জন নারী ধর্ষিত হন। অনেকে খুনও হয়ে যান। বিশ্বের অনেক দেশই ভারতকে ‘ধর্ষণের রাজধানী’ (যদিও এই নিয়ে বিতর্ক আছে) বলতে শুরু করেছে। তারা এই দেশকে নারীর পক্ষে এমন বিপজ্জনক মনে করে যে, এখানে একা পর্যটন করতেও মেয়েদের নিষেধ করে। কয়েক গুচ্ছ সরকারি শপথ এবং আয়োজনের পরও কেন আমাদের দেশ মেয়েদেরকে ধর্ষণ বা যৌন নির্যাতনের হাত থেকে বাঁচাতে পারে না? এ দেশে যাঁরা আইন প্রণয়ন করেন, নারী নিরাপত্তার স্লোগান তুলে ভোটে লড়েন সেই সব নেতা, মন্ত্রী, রাজনীতিকরা কি ভারতীয় নারীর নিরাপত্তাহীনতা নিয়ে সত্যি চিন্তিত? ‘রক্ষক’-এর দায়িত্ব নেওয়া স্বনিযুক্ত অভিভাবক অথবা জনগণের দ্বারা নির্বাচিত মহামহিমগণ ‘ভক্ষক’-এর ভূমিকায় অবতীর্ণ হচ্ছেন বা হওয়াকে সমর্থন করছেন, এ অভিযোগ কম নয়। লোকসভায় ৫৪৩ জন সদস্যের মধ্যে ২৩৩ জনের বিরুদ্ধেই অপরাধমূলক কাজের লিখিত অভিযোগ— যার মধ্যে ধর্ষণ বা নারীনির্যাতন অনেক। কংগ্রেস, জেডিইউ, ডিএমকে, টিএমসি ইত্যাদি প্রায় সব দলই এই ধরনের অভিযুক্তদের টিকিট দিয়ে সংসদে পাঠিয়েছে। তবে শাসক দল বিজেপি এ ক্ষেত্রে সোনার মেডেল পেতে পারে। এই দলের ৩০৩ জন সাংসদের মধ্যে এই অভিযোগ রয়েছে ১১৬ জনের বিরুদ্ধে। প্রসঙ্গত, কাঠুয়া কাণ্ডের সময় ধর্ষকের সমর্থনে আইনপ্রণয়নকারী নিজেই মিছিলে যোগ দেন। উন্নাও কাণ্ডের সাক্ষী ‘দুর্ঘটনা’য় মারা পড়েন। অভিযোগকারিণীর গায়ে আগুন ধরিয়ে দেওয়া হয়। হাথরস কাণ্ডে অভিযুক্তদের সামনে আনাই যায় না। ২০১২ সালে দিল্লির নির্ভয়া কাণ্ড ভারতের নারীর নিরাপত্তাহীন অবস্থাকে সারা বিশ্বের সামনে বেআব্রু করে দিয়েছিল। দেশময় প্রতিবাদ আন্দোলনের ঝড় বয়ে গিয়েছিল। সে বছরই খাপ পঞ্চায়েত নেতা জীতেন্দ্র ছত্তর বলেছিলেন, “আমার মতে ফাস্টফুড খেলে ধর্ষণের ঘটনা ঘটে।” পরের বছর বিজেপি নেতা কৈলাস বিজয়বর্গীয় বলেছিলেন, ধর্ষণ হল “মেয়েদের অধিকারের সীমানা অতিক্রম করার মূল্য।” আশারাম বাপু রীতিমতো ‘আধ্যাত্মিক’ স্বরে বলেছিলেন, “দিল্লির ধর্ষণের শিকার মেয়েটি যদি ধর্ষকদের ‘ভাই’ সম্বোধন করতেন, ধর্ষণ হতই না।” তিনি আবার মেয়েটিকে ধর্ষিত হওয়ার মুহূর্তে ‘সরস্বতী স্তোত্র’ আওড়াতেও পরামর্শ দিয়েছিলেন। সমাজবাদী দলের নেতা আবু আজম বলেছিলেন, “ধর্ষিত হয়ে বেঁচে যাওয়া মেয়েদের ফাঁসি হওয়া উচিত।” আরএসএস প্রধান মোহন ভাগবত বলেন, “ধর্ষণ গ্রামে হয় না, শহরে হয়। আত্মীয় ছাড়া মেয়েদের অন্য পুরুষের সঙ্গে বাইরে বেরোনো বন্ধ করা উচিত।” মধ্যপ্রদেশের আর এক বিজেপি নেতা বাবুলাল গৌর বলেন, “মহিলারা কতখানি ঢেকেঢুকে পোশাক পরেন এবং কত বার মন্দিরে যান, এর উপরেই তাঁদের উপর ঘটা অপরাধের হার নির্ভর করে।” হরিয়ানার প্রাক্তন মুখ্যমন্ত্রী ওম প্রকাশ চৌটালা বলেন, “মেয়েদের বিরুদ্ধে অপরাধ বা ধর্ষণের আসল দাওয়াই হল বাল্যবিবাহ।” রাজনীতিতে মানুষের প্রতিনিধিত্ব করেন যাঁরা,  মহিলা নাগরিকের স্বাধীনতা, স্বাধিকার, মর্যাদা এবং নিরাপত্তার বিষয়টিকে তাঁরাই যদি এমন চোখে দেখেন, লোকাল ট্রেনের মহিলা যাত্রীদের ফোন নম্বর দিয়ে নিরাপদে ঘরে পৌঁছে দেওয়ার আয়োজনের সার্থকতা নিয়ে প্রশ্ন উঠবেই। কত জন ধর্ষক শেষ পর্যন্ত ধরা পড়ে, তার মধ্যে কত জনের সাজা হয়— সে সব প্রশ্ন জিজ্ঞেস করে কেন্দ্র বা রাজ্য কোনও সরকারকেই লজ্জা দিয়ে এই মুহূর্তে আমাদের লাভ নেই। কিন্তু আমরা এইটুকু করতে পারি যে, সরকার যাঁরা গঠন করেন, যাঁরা সেই সরকারি দলের স্তম্ভ হয়ে দাঁড়িয়ে থাকেন— মহিলাদের স্বাতন্ত্র্য ও নিরাপত্তা নিয়ে তাঁরা যাতে এমন বক্তব্য করে পার না পান, সেটা নিশ্চিত করা। ফোন নম্বর দিয়ে, তহবিল গড়ে, মিছিলে নেমে পরিস্থিতি কিছুটা বদলানো যাবে কি না জানা নেই, কিন্তু সেই সব সিদ্ধান্ত নেওয়ার আলোচনা কক্ষের চৌকাঠ থেকে যদি এই বিকৃত মানসিকতার ক্ষমতাধরদের এখনই বিদায় করে না দেওয়া হয়, অন্তত তাঁদের বিকৃত মানসিকতার প্রকাশ্য প্রকাশটুকু যদি বন্ধ না করা হয়, তা হলে সত্তর-ঊর্ধ্ব দেশের নারী-দিবস পালন অর্থহীন। ভারতের সমস্ত রাজনৈতিক দলের কাছেই জনগণের তরফ থেকে দাবি রইল— ধর্ষণ বা অন্য অপরাধে অভিযুক্তদের নির্বাচনে প্রার্থী করা বন্ধ হোক।
বাংলাদেশের বিশিষ্ট চিত্রনায়িকা পরীমণির জীবনে কয়েক মাস আগেও ছিল ঘোর দুঃসময়। ঢাকার বোট ক্লাব কাণ্ডে লাঞ্ছনা, মাদক আইনে গ্রেফতার, জেল-হাজত। জামিনে মুক্তির পর তাঁর জীবনে ফিরে এসেছে সুসময়। একের পর এক ছবি, প্রেম, বিয়ে, সন্তানের আগমন সংবাদ।  পরপর কয়েকটি ভাল খবরে খুব খুশি পরীমণি। এক দিকে পরীমণির নতুন ছবি 'মুখোশ' শুক্রবার বাংলাদেশে মুক্তি পাচ্ছে তিরিশের বেশি প্রেক্ষাগৃহে। মোশারফ করিম, রোশন, পরীমণি অভিনীত ছবিটি এখন আগ্রহের তুঙ্গে।  অন্য দিকে মাদকদ্রব্য নিয়ন্ত্রণ আইনে তাঁর বিরুদ্ধে দায়ের করা মামলার কাজ তিন মাসের জন্য স্থগিত করেছেন হাইকোর্ট। সেই সঙ্গে পরীমণির বিরুদ্ধে অভিযোগ গঠনের আদেশ কেন বাতিল করা হবে না, এই মর্মে রুল জারি করা হয়েছে। গত মঙ্গলবার বিচারপতি মোস্তফা জামান ইসলাম এবং বিচারপতি সেলিমের ডিভিশন বেঞ্চ এই আদেশ দিয়েছেন। উল্লেখ্য, ৫ জানুয়ারি পরীমণি সহ তিন জনের বিরুদ্ধে অভিযোগ গঠন করা হয়। ৩০ জানুয়ারি পরীমণির পক্ষে আইনজীবী এই অভিযোগ গঠনের আদেশ বাতিলের আবেদন করেন।  গত বছর জুন মাসের ঘটনা। ১৩ জুন প্রধানমন্ত্রী শেখ হাসিনাকে মা সম্বোধন করে খোলা চিঠি পোস্ট করলেন পরীমণি। সেখানে লিখলেন—“আমার পেশা চলচ্চিত্র। আমি শারীরিক নির্যাতনের শিকার হয়েছি। আমাকে রেপ এবং হত্যা করার চেষ্টা করা হয়েছে। আমি এর বিচার চাই। এই বিচার কই চাইব আমি? কোথায় চাইব? কে করবে সঠিক বিচার? আমি মেয়ে, আমি নায়িকা, তার আগে আমি মানুষ। আমি চুপ করে থাকতে পারি না। আজ আমার সাথে যা হয়েছে তা যদি আমি কেবল মেয়ে বলে, লোকে কী বলবে এই গিলানো বাক্য মেনে নিয়ে চুপ হয়ে যাই, তা হলে অনেকের মতো (যাদের অনেক নাম এক্ষুনি মনে পড়ে গেল) তাদের মতো আমিও কেবল তাদের দল ভারী করতে চলেছি হয়তো। আফসোস ছাড়া কারোর কী করবার থাকবে তখন! আমি তাদের মতো চুপ কী করে থাকতে পারি মা?” সেই রাতে সাংবাদিক সম্মেলনে তিনি কাঁদতে কাঁদতে জানিয়েছিলেন, ৮ জুন রাতে পারিবারিক বন্ধু অমি ও ব্যক্তিগত রূপসজ্জাশিল্পী জিমিকে সঙ্গে নিয়ে ঢাকার বোট ক্লাবে যান তিনি। সেখানে মদ্যপানরত কয়েকজনের সঙ্গে পরীমণির পরিচয় করিয়ে দেন অমি। ওই ব্যক্তিদেরই একজন হঠাৎ জোর করে তাঁর মুখে মদের গ্লাস চেপে ধরেন এবং ধর্ষণের চেষ্টা করেন।  ১৪ জুন সাভার থানায় ব্যবসায়ী নাসির উদ্দিন মাহমুদ, পরীমণির পারিবারিক বন্ধু বলে পরিচিত অমি এবং আরও চারজনের বিরুদ্ধে ধর্ষণ-প্রচেষ্টা ও হত্যাপ্রয়াসের অভিযোগে মামলা করেন পরীমণি। নাসির ও অমি সহ পাঁচজনকে দ্রুত গ্রেফতার করে পুলিশ। তাঁদের কাছ থেকে বিদেশি মদ ও ইয়াবা ট্যাবলেট উদ্ধার করা হয়। পরে নাসিররা জামিনে মুক্ত হন।  এরপর ঘটনা অন্যদিকে ঘুরে গিয়েছিল। পরীমণির জীবনে শুরু হয়েছিল দুঃস্বপ্নের অধ্যায়। ৪ আগস্ট ঢাকার বনানীতে পরীমণির বাসায় হানা দেয় র‌্যাব। বেআইনি মাদকদ্রব্য রাখার অভিযোগে মাদকদ্রব্য নিয়ন্ত্রণ আইনে গ্রেফতার করা হয় পরীমণিকে।  তাঁর বিরুদ্ধে কুৎসায় ছেয়ে যায় সামাজিক মাধ্যম। চাপা পড়ে যায় নাসিরদের বিরুদ্ধে পরীমণির আনা ভয়ানক অভিযোগের কথা। রহস্যময় কারণে পরীমণির জামিন হচ্ছিল না কিছুতেই। ক্রমে পরিস্থিতি বদলায়। পরীমণির জামিন চেয়ে রাস্তায় নামে অনেক মানুষ। বাংলাদেশের বিশিষ্ট মানুষেরাও এই হেনস্থার  প্রতিবাদ জানান। অবশেষে জামিনে মুক্ত হন পরীমণি।  বর্তমানে বাংলাদেশে পরীমণি লড়াকু মানবী হিসেবে  নতুন প্রজন্মের প্রিয়। জীবন বদলে গিয়েছে তাঁর। এ সবের মধ্যেই এল আর এক খুশির খবর। পরীমণিকে ধর্ষণ-প্রচেষ্টা ও হত্যাপ্রয়াসের মামলাটি আলোচনার বাইরে চলে গিয়েছিল। সে চিত্র বদলাল এ বার। অভিযুক্ত প্রভাবশালী ব্যবসায়ী নাসির উদ্দিন মাহমুদসহ তিনজনের বিরুদ্ধে অভিযোগ গঠন শুনানির জন্য আদালত দিন ধার্য করেছেন ১৯ এপ্রিল।  পরীমণির ঘনিষ্ঠরা অনেকেই মনে করেন একটা গুরুতর অপরাধ ঢাকতেই পরীমণিকে মিথ্যে মামলায় ফাঁসানো হয়েছে। এ বার সত্যিটা উঠে আসবে।  সন্তানের জন্য দিন গুনছেন পরীমণি। সত্য‌ও খুব বেশি দূরে নেই। 
নাবালিকার সঙ্গে দীর্ঘদিনের সম্পর্ক ছিল যুবকের। কিন্তু প্রেমিকা অন্তঃসত্ত্বা হয়ে পড়তেই ঘর ছাড়ে ওই যুবক। দীর্ঘদিন ধরে তাঁর কোনও খোঁজ পায়নি। ছেলেকে খুঁজে আনা হবে বলে গর্ভবতী ওই নাবালিকাকে নিজের বাড়িতে নিয়ে যান বাবা। এর পর নাবালিকাকে দিনের পর দিন ধর্ষণ করেন বলে অভিযোগ। আরও অভিযোগ, এমনকি সে মা হওয়ার পরেও অভিযুক্ত জোর করে তার সঙ্গে যৌনসম্পর্ক করত। এখানেই শেষ নয়, নির্যাতিতার বক্তব্য, তাঁর এক বান্ধবীকে হোটেলে নিয়ে গিয়ে ধর্ষণ করে ওই ব্যক্তি। ন্যক্কারজনক এই ঘটনাটি ঘটেছে রাজস্থানের রাজধানী জয়পুরে। অভিযুক্ত বাবা ও ছেলেকে গ্রেফতার করেছে পুলিশ। পুলিশ সূত্রে খবর, ২০২০ সালের অগস্টে থানায় একটি অভিযোগ করে নির্যাতিতা। সে জানায়, তার বয়স ১৭ বছর। রনি রাজোনিয়া নামে এক যুবকের সঙ্গে সম্পর্ক জড়ায় সে। তাদের বিয়ে দেবে বলে রনির বাবা-মা দু’জনকে এক বাড়িতে থাকতে দেন। কিন্তু ২০১৯ সালের ১৭ নভেম্বর রনি আচমকাই বাড়ি থেকে উধাও হয়ে যায়। অভিযোগকারিণী তখন অন্তঃসত্ত্বা। তবে ছেলেকে খুঁজে বের করা হবে, এই কথা বলে নিজের বাড়িতেই তাকে রাখেন রনির বাবা। তার পর দিনের পর দিন চলে তার উপর যৌন নির্যাতন। ভয়ে প্রথমে কিছু বলতে পারেনি সে। পুলিশকে নির্যাতিতা আরও জানিয়েছে, তার সন্তান হওয়ার পরেও জোর করে যৌন সম্পর্ক করতে থাকেন রনির বাবা। এমনকি তার এক বান্ধবীকেও ধর্ষণ করেন তিনি। অনেক খোঁজাখুঁজির পর অবশেষে রনিকে পাকড়াও করেছে পুলিশ। আগেই তার বাবা-সহ আরও দু’জনকে গ্রেফতার করা হয়েছে।  
"শিলিগুড়িতে এক নাবালিকাকে ধর্ষণ করে খুন করা হয়। ওই ঘটনায় নির্যাতিতার পরিবারের পাশে দাঁড়াল মহিলা কমিশন। শনিবার কমিশনের চেয়ারম্যান নিহত নাবালিকার পরিবারের সঙ্গে দেখা করেন। দোষীদের উপযুক্ত শাস্তির দাবি তুলেছেন মহিলা কমিশনের ওই প্রতিনিধি দলের সদস্যেরা।
নকশালবাড়ির রথখোলায় এক নাবালিকাকে ধর্ষণ করে খুনের ঘটনা ঘটে দিন কয়েক আগে। এর পর একটি পরিত্যক্ত হোটেলের পাশে ওই নাবালিকার বস্তাবন্দি মৃতদেহ উদ্ধার হয়। ওই ঘটনায় শনিবার নাবালিকার পরিবারের সদস্যদের সঙ্গে দেখা করলেন রাজ‍্য মহিলা কমিশনের চেয়ারপার্সন লীনা গঙ্গোপাধ্যায়। মহিলা কমিশনের দুই সদস্যের একটি প্রতিনিধি দল নাবালিকার পরিবারের সদস্যদের সঙ্গে দেখা করে। এ ছাড়াও উপস্থিত ছিলেন দার্জিলিং জেলা লিগ্যাল এইড ফোরামের সভাপতি অমিত সরকার এবং ডেপুটি পুলিশ সুপার অচিন্ত্য গুপ্ত। নাবালিকার পরিবারের সদস্যদের সঙ্গে দেখা করার পাশাপাশি ঘটনাস্থলও পরিদর্শন করেন মহিলা কমিশনের সদস্যরা। লীনার কথায়, ‘‘আমরা সকলে মিলে চেষ্টা করছি যাতে সুবিচার পাওয়া যায়। দোষীদের দৃষ্টান্তমূলক সাজা হোক।’’ নাবালিকাকে ধর্ষণ এবং হত্যার ঘটনার তদন্তে নেমে এখনও পর্যন্ত তিন জনকে গ্রেফতার করেছে পুলিশ। তাঁদের হেফাজতে নিয়ে চলছে জিজ্ঞাসাবাদ।"
‘ধর্ষিতাকে জুতোর মালা, মুখে কালি’ (২৮-১) খুবই লজ্জাজনক ঘটনা। এক জন মহিলাকে গণধর্ষণ করে, মাথা মুড়িয়ে, মুখে কালি মাখিয়ে প্রকাশ্যে ঘোরানো হল, আর প্রশাসন হাত গুটিয়ে বসে থাকল, এ আমরা কেমন রাজত্বে বাস করছি? আইনের শাসন থাকলে কী করে এই ধরনের অমানবিক ঘটনা ঘটতে পারে? প্রকাশ্য রাস্তায় দীর্ঘ ক্ষণ ধরে এই অপরাধ সংঘটিত হওয়ার কথা কেন প্রশাসনের কানে যথাসময়ে পৌঁছল না? না কি জেনেও না-জানার ভান করেছেন আধিকারিকরা, তাঁরাও ওই অসহায় মহিলাকে সাজা দিতে চেয়েছিলেন? প্রশ্ন জাগে, নাগরিক সমাজও কি চোখে ঠুলি আর কানে তুলো গুঁজে ছিল? ওই অঞ্চলের সাধারণ বাসিন্দারা কেন প্রতিবাদ করে অসহায় মহিলাকে বাঁচাতে এগিয়ে এলেন না? না কি তাঁরাও এই ঘটনায় মজা লুটছিলেন? যদি তেমনই হয়ে থাকে, তবে স্বীকার করতেই হবে যে, পরিস্থিতি অত্যন্ত উদ্বেগজনক। এর পর থেকে তো যে কোনও ভয়ঙ্কর ঘটনা প্রকাশ্যে ঘটিয়ে অপরাধীরা রাস্তায় নির্বিবাদে ঘুরে বেড়াবে, অপরাধ করেও পার পেয়ে যাবে। দিল্লির ওই মহিলাকে যারা ধর্ষণ করল, এবং যারা মহিলাকে প্রকাশ্য রাস্তায় অপমান করল, তাদের অবিলম্বে চিহ্নিত করে দৃষ্টান্তমূলক শাস্তি দেওয়া হোক। একই সঙ্গে প্রশাসনের গাফিলতি থাকলে তারও তদন্ত করে দোষী আধিকারিকদের বিরুদ্ধে আইনি ব্যবস্থা করা হোক। অতীশচন্দ্র ভাওয়াল কোন্নগর, হুগলি   হিংসার শিকড় ‘প্রশ্রয়ের ফল’ (২৮-১) সম্পাদকীয়ের জন্য ধন্যবাদ। ধর্ষণ এখন প্রায় রোজই কোথাও না কোথাও সংঘটিত হচ্ছে। দিল্লির নির্ভয়া কাণ্ড, হাথরস কাণ্ড, কাঠুয়া, উন্নাও, কামদুনি, পার্ক স্ট্রিট প্রত্যেকটি ক্ষেত্রে বেপরোয়া ধর্ষকরা নৃশংসতার পরিচয় রেখেছে। ধর্ষিতার জাত, ধর্ম, অর্থনৈতিক অবস্থান, এগুলো ধর্ষণ সম্পর্কে আলোচনায় প্রধান বিবেচ্য বিষয় নয়, অপরাধ ও অপরাধীর দিকেই নজর দিতে হবে, কারণ এরা অপরাধ করেছে নারীর বিরুদ্ধে। সবাই জানে যে, ধর্ষণের মতো অপরাধে কঠোর শাস্তি পেতেই হবে। তবুও এই অপরাধ কমছে না। এর জন্যে সমাজের মানসিকতার পরিবর্তন করতে হবে। ছোট থেকেই ছেলেদের মেয়েদের প্রতি শ্রদ্ধাশীল হওয়ার শিক্ষা দিতে হবে। বর্তমানে সিনেমা, ওয়েব সিরিজ়গুলিতে ধর্ষণের দৃশ্য ভয়াবহ ভাবে প্রদর্শিত হয়, সঙ্গে থাকে নানা আপত্তিকর দৃশ্য। এগুলিও কিন্তু পরোক্ষ ভাবে ধর্ষণের সংখ্যা বৃদ্ধিতে সাহায্য করছে। অপরাধ প্রমাণিত হলে অপরাধীদের দৃষ্টান্তমূলক শাস্তির দরকার, যাতে দ্বিতীয় বার এই অন্যায় করার কথা কেউ ভাবতেও না পারে।  সর্বানী গুপ্ত বড়জোড়া, বাঁকুড়া   বাংলার লজ্জা ‘প্রশ্রয়ের ফল’ সম্পাদকীয়টি নির্ভীক! একটু যোগ করা দরকার মনে করে এই চিঠি। ধর্ষণ নিয়ে এখন আর তেমন হইচই হয় না, অথচ দিল্লির নির্ভয়া কাণ্ডে একটা সরকারই পড়ে গেল! কাজেই, দিল্লির কাণ্ডে যে সুদূরপ্রসারী ফল পাওয়া গিয়েছিল, সেটা পরবর্তী কালে রাজনৈতিক স্থবিরতায় হারিয়ে গেল! গণতন্ত্রের এই দুর্ভাগ্য সত্যি নতুন করে ভাবাচ্ছে! হাওড়ার আন্দুল চুনাভাটির ভয়াবহ ধর্ষণকাণ্ডের সাক্ষী রইল সারা দেশ! মুখে চুনকালি পড়ল বাংলা ও বাঙালির! তাই ধর্ষণের ঘটনায় কোনও রকম রং, রাজনীতি দেখা, ক্ষমতার দম্ভ দেখানো উচিত নয়। মনশ্রী চৌধুরী কাটোয়া, পূর্ব বর্ধমান   সমাজের ভূমিকা যে কোনও ধর্ষণের ক্ষেত্রেই একটি প্রশ্ন বার বার উঠে আসে, কেন মহিলাদের প্রতি এই নিগ্রহের প্রবণতা কমছে না? এত নিন্দা, ভর্ৎসনা সত্ত্বেও, নিয়ন্ত্রণ কেন সম্ভব হচ্ছে না? কারণগুলি কি যথেষ্ট ভাবে পর্যালোচিত? যদি জীববিদ্যার ভাষা বর্জন করে মানবাধিকারের ভাষায় বলি, তবে বিষয়টিকে নিগ্রহ বলে চিহ্নিত করা উচিত। কারণ, পুরুষ ধর্ষণ করে শুধুমাত্র শারীরিক সুখের তাড়না থেকে নয়, নিগ্রহ করার বাসনা থেকেও একটি মহিলাকে ধর্ষণ করা হয়। একটি মহিলাকে নিগ্রহ করার, শাস্তি প্রদান করার, উপযুক্ত জবাব দেওয়ার সব থেকে বড় পথ হল যৌন অবমাননা। গালাগালির প্রয়োগেও মা, বোন জাতীয় অনুভূতিশীল সম্পর্কগুলি যৌন সম্ভোগের সঙ্গে মিশিয়ে বলা হয়। এই প্রসঙ্গে সুচিত্রা ভট্টাচার্যের বিখ্যাত দহন উপন্যাসটির কথা মনে পড়ে, যেখানে পুরুষের রাগের বহিঃপ্রকাশে ধর্ষণের বিষয়টিকে লেখিকা তুলে ধরেছিলেন। একটি সামাজিক অপরাধের পিছনে বিশেষ এক জন বা কয়েক জন দায়ী নয়, সামগ্রিক ভাবে সমাজের স্তরগুলি তাকে প্রতিপালন করে দীর্ঘ দিন ধরে। কার্যকারণ এবং উৎপত্তিতে ফিরে না গেলে এই নির্মম অবমাননার অনুসন্ধানগুলি সাময়িক আশা জাগাতে পারে, কিন্তু বিহিত করতে পারে না। সোমা দত্ত কলকাতা-২৮   বিবাহে ধর্ষণ ‘বৈবাহিক ধর্ষণ নিয়ে সরব রাহুল’ (১৮-১) খবরটি পড়লাম। এখনও পর্যন্ত বৈবাহিক ধর্ষণ, অর্থাৎ স্ত্রী’র ইচ্ছার বিরুদ্ধে জোর করে যৌন সম্পর্ক করলে তা অপরাধ হিসাবে গণ্য হয় না। কেউ কেউ পারিবারিক হিংসার সংজ্ঞার পরিধিকে বাড়ানোর কথা ভেবেছেন। এই ধরনের অত্যাচারের শিকার হয়ে অনেকে আদালতের দ্বারস্থ হচ্ছেন। মহামান্য আদালতের প্রতি শ্রদ্ধা রেখে বলতে চাই, বৈবাহিক ধর্ষণ আইনের চোখে অপরাধ হলে, শাস্তির ব্যবস্থাও থাকা চাই। এ ক্ষেত্রে ধর্ষণের প্রমাণে নিশ্চয়ই মেডিক্যাল পরীক্ষার ব্যবস্থা থাকবে। বিবাহ একটা প্রাতিষ্ঠানিক, পবিত্র সম্পর্ক, এর জন্য পরস্পরের প্রতি বন্ধুত্বপূর্ণ অনুভূতিটাই চাবিকাঠি। দ্বৈতগান যেমন একই ‘স্কেল’-এ গাইতে হয়, তেমনই যৌনকামনাও একই স্তরে বেঁধে এগোনো দরকার।  অঞ্জন কুমার শেঠ কলকাতা-১৩৬   রাম রহিম ‘পঞ্জাবে ভোটের মুখে জেলের বাইরে রাম রহিম’ (৮-২) পড়ে স্তম্ভিত হতে হয়। এ দেশের নির্বাচন আইন এমন ত্রুটিপূর্ণ যে, খুন ও ধর্ষণের অভিযোগে যাবজ্জীবন কারাদণ্ডে দণ্ডিতের ভাবমূর্তি কাজে লাগানোর আশায় তাকে তিন সপ্তাহের জন্য সংশোধনাগারের বাইরে আনাও সম্ভব। ভারতে দুষ্কৃতীরা নির্বাচনে দাঁড়াতে পারে এই অজুহাতে যে, তার অপরাধ তখনও প্রমাণিত হয়নি। জেলবন্দিরা নির্বাচনে দাঁড়াতে পারে, এবং জেতেও। যেমন, কয়েক বছর আগে বিহারের সাধু যাদবের জেলে বসে ভোটে জেতার ঘটনা। অথচ, ভারতের নির্বাচন প্রক্রিয়া চিরদিন এমন কলঙ্কজনক ছিল না।  সঞ্জিত ঘটক কলকাতা-১০৩   বাড়ুক টহল কলকাতা আবার এক অমানবিক ঘটনার সাক্ষী রইল (“শহরে ‘যৌন নির্যাতন’ মূক বধির যুবতীকে”, ২৯-১)। এই ঘটনা অত্যন্ত নিন্দনীয় এবং অনভিপ্রেত। আশ্বাসের কথা, পুলিশ অপরাধীকে দ্রুত শনাক্ত করেছে, গ্রেফতারও করেছে এক জনকে। কিন্তু পুলিশের টহলদারি সত্ত্বেও শহরের রাস্তায় এমন ঘটনা ঘটল কী করে? পুলিশের আরও বেশি সতর্কতা ও দায়িত্বশীলতা প্রয়োজন। উচিত, সব রাস্তায় সন্ধ্যা থেকে সারা রাত টহলদারি বাড়ানো। বিশেষ করে নির্জন ও অন্ধকারাচ্ছন্ন এলাকায় এই ধরনের অপরাধের প্রবণতা থাকে। সেখানে যাতে এমন ঘটনা না ঘটে, তা নিশ্চিত করতে পারে পুলিশই। পুলিশ ও প্রশাসনের উচিত এই ধরনের ঘটনাকে বিশেষ গুরুত্ব দেওয়া। পঙ্কজ সেনগুপ্ত কোন্নগর, হুগলি
কর্নাটকে হিজাব-বিতর্কের আঁচ দেশ ছাড়িয়ে বিদেশেও ছড়িয়ে পড়েছে। সেই আবহে ওই বিতর্ক আরও উস্কে দিলেন কর্নাটকের কংগ্রেস বিধায়ক জমির আহমেদ। তাঁর দাবি, ভারতে ধর্ষণের হার সবচেয়ে বেশি কারণ বেশির ভাগ মহিলা হিজাব পরেন না। রবিবার সংবাদ সংস্থা এএনআইকে জমির আহমেদ বলেন, ‘‘ইসলাম ধর্মে হিজাব মানে পর্দা। একটা বয়সের পর মেয়েদের সৌন্দর্য লুকিয়ে রাখতে হিজাব ব্যবহার করা হয়।’’ তিনি আরও বলেন, ‘‘ভারতে ধর্ষণের হার সবচেয়ে বেশি। এর কারণ, অনেক মহিলাই হিজাব পরেন না।’’ এখানেই থামেননি হুবলির কংগ্রেস বিধায়ক জমির। তিনি বলেন, ‘‘হিজাব পরা বাধ্যতামূলক নয়। যাঁরা নিজেদের রক্ষা করতে চান, তাঁরা হিজাব পরেন। যে মহিলা নিজের সৌন্দর্য দেখাতে চান না তিনি হিজাব পরেন। এটা বহু পুরনো রীতি।’’ #WATCH | Hijab means 'Parda' in Islam...to hide the beauty of women...women get raped when they don't wear Hijab: Congress leader Zameer Ahmed on #HijabRow in Hubli, Karnataka pic.twitter.com/8Ole8wjLQF প্রসঙ্গত, কর্নাটকে উদুপি-তে মুসলমান ছাত্রীরা হিজাব পরে শিক্ষা প্রতিষ্ঠানে যেতে পারবেন না, এমন নোটিস নিয়ে শুরু হয়েছে বিতর্ক। অন্য দিকে, কর্নাটকের স্কুল-কলেজের সেই আন্দোলন নিয়ে সুপ্রিম কোর্টে পর্যন্ত মামলা গড়িয়েছে। উদুপি-র সরকারি কলেজে ৬ ছাত্রী এ নিয়ে প্রথম আন্দোলন শুরু করেন। এর পর কর্নাটকের স্কুল-কলেজে ছড়িয়ে পড়ে এই আন্দোলন। পাল্টা হিন্দুত্ববাদী সংগঠনগুলি শিক্ষাঙ্গনে গেরুয়া চাদর ব্যবহার শুরু করেন। সোমবার হিজাব-বিতর্কে একাধিক মামলার শুনানি রয়েছে। 
"নাবালিকার বস্তাবন্দি মৃতদেহ উদ্ধারের ঘটনাকে ঘিরে উত্তেজনা ছড়াল শিলিগুড়ির মহকুমা পরিষদের অন্তর্গত নকশালবাড়ির রথখোলা এলাকায়। সেখানকার একটি পরিত্যক্ত হোটেল থেকে উদ্ধার হয়েছে এক নাবালিকার রক্তাক্ত দেহ। তাকে ধর্ষণ করে খুন করা হয়েছে বলে প্রাথমিক ভাবে মনে করা হচ্ছে। পুলিশ ঘটনার তদন্ত শুরু করেছে। বুধবার ঘটনাস্থলে যাওয়ার কথা ফরেনসিক দলেরও। ওই নাবালিকাকে একটি চায়ের দোকানে প্রায় দেখা যেত বলে স্থানীয় বাসিন্দাদের দাবি। ঘটনার পর থেকে খোঁজ মিলছে না ওই চায়ের দোকানের মালিকের।
মঙ্গলবার রাতে নকশালবাড়ির রথখোলা এলাকায় একটি পরিত্যক্ত হোটেলের পাঁচিলের পাশে একটি বস্তা লক্ষ্য করেন সেখানকার নিরাপত্তারক্ষীরা। তাঁরা বস্তাটি থেকে রক্ত চুঁইয়ে পড়তে দেখেন। মুহূর্তে চাঞ্চল্য ছড়ায় এলাকায়। ঘটনাস্থলে পৌঁছয় নকশালবাড়ি থানার পুলিশ। রক্তাক্ত বস্তা থেকে উদ্ধার হয় এক নাবালিকার মৃতদেহ।
স্থানীয় সূত্রে জানা গিয়েছে, ওই নাবালিকার বয়স আনুমানিক ১৩-১৪ বছর। পরিত্যক্ত হোটেলটির পাশে একটি চায়ের দোকানে তাকে প্রায়ই দেখা যেত। মঙ্গলবার সন্ধ্যাতেও তাকে সেই চায়ের দোকানে দেখা গিয়েছিল বলে দাবি। তাই ওই ঘটনায় চায়ের দোকানের মালিক জগদীশ ব্যাপারীর নামও উঠে আসছে। প্রাথমিক তদন্তে পুলিশের অনুমান, মেয়েটিকে ধর্ষণ করে খুন করা হয়েছে। তার মাথার ডানদিকে আঘাতের চিহ্ন রয়েছে। মৃতদেহ লোপাট করতেই তা বস্তাবন্দি করে বন্ধ হোটেলের পাঁচিলের পাশে রেখে দেওয়া হয়েছিল বলে মনে করা হচ্ছে। পুলিশের প্রাথমিক অনুমান, রাতের অন্ধকারে প্রমাণ লোপাটের চেষ্টায় ছিলেন অভিযুক্ত জগদীশ। তবে তার আগেই হোটেলের নিরাপত্তারক্ষীদের নজরে আসে বিষয়টি। ঘটনায় ক্ষিপ্ত স্থানীয় বাসিন্দারা অভিযুক্ত জগদীশের বাড়ি ভাঙচুর করতে যান। ঘটনাস্থলে পৌঁছে পরিস্থিতি সামাল দেয় নকশালবাড়ি থানার পুলিশ। মৃতদেহ উদ্ধার করে ময়নাতদন্তের জন্য পাঠানো হয় উত্তরবঙ্গ মেডিকেল কলেজে। ঘটনার পর থেকে খোঁজ মিলছে না জগদীশ এবং তার পরিবারের।  "
পঞ্জাবে ভোটের মুখে ধর্ষণ ও খুনের মামলায় দোষী সাব্যস্ত ডেরা সচ্চা সৌদা প্রধান গুরমিত রাম রহিম সিংহকে ২১ দিনের জন্য সাময়িক মুক্তি দিলেন হরিয়ানার জেল কর্তৃপক্ষ। মনে করা হচ্ছে, পঞ্জাবে দলিত নেতা চরণজিৎ সিংহ চন্নীকে কংগ্রেস মুখ্যমন্ত্রীর পদপ্রার্থী হিসেবে ঘোষণা করার পরেই ডেরা সমর্থকদের কাছে টানতে বিজেপি এই পদক্ষেপ করেছে। ২০০২ সালে নিজের ম্যানেজারকে খুন, এক সাংবাদিককে হত্যা ও ধর্ষণের ঘটনায় দোষী সাব্যস্ত রাম রহিমের যাবজ্জীবন কারাদণ্ড হয়েছে। হরিয়ানার রোহতকে জেলবন্দি ছিল সে। তবে কিছু দিন থেকেই দিল্লিতে রাজনীতির অলিন্দে খবর ভেসে বেড়াচ্ছিল, বিতর্কিত এই ধর্মগুরুকে পঞ্জাবের ভোটে ব্যবহার করতে গেরুয়া শিবির তৎপর হয়ে উঠেছে। বিশেষ করে চন্নীকে নিয়ে কংগ্রেসের ঘোষণার পরই বিষয়টি গতি পেয়েছে। আজ রাম রহিমের মুক্তির পর হরিয়ানার মুখ্যমন্ত্রী মনোহরলাল খট্টর অবশ্য দাবি করেছেন, এর সঙ্গে ভোটের কোনও সম্পর্ক নেই। তিনি যুক্তি দিয়েছেন, জেলে তিন বছর কাটানোর পর যে কোনও বন্দি সাময়িক মুক্তির জন্য আবেদন করতে পারেন। সেই মতো রাম রহিমের আবেদনের ভিত্তিতে পদক্ষেপ করেছে রাজ্য সরকার। বিজেপি-শাসিত রাজ্যের জেলমন্ত্রী রণজিৎ সিংহ চৌতালা বলেছেন, প্রচলিত নিয়ম মেনেই সাময়িক মুক্তি দেওয়া হয়েছে রাম রহিমকে। হরিয়ানার সিরসায় ডেরা সচ্চা সৌদার মূল আশ্রমটি অবস্থিত। তবে পঞ্জাবের রাজনীতির সঙ্গে পরিচিত যাঁরা, তাঁদের বক্তব্য, রাজ্যের ১১৭টি আসনের মধ্যে অন্তত ৬৯টিতে ডেরা অনুগামীদের প্রভাব রয়েছে। তাঁরা তাঁদের ধর্মগুরুর নির্দেশে ভোট দেন বলে রাজনৈতিক শিবিরে ধারণা রয়েছে। ২০০২ সালে ডেরা ভক্তরা কংগ্রেসের কাছাকাছি ছিলেন। ২০০৭ সালের ভোটে কংগ্রেসকে খোলাখুলি ভাবে সমর্থনও করেছিলেন ডেরার সমর্থকেরা। ভোটে তার সুফলও পেয়েছে কংগ্রেস। ২০১৭-য় বিজেপি-অকালি জোটকে সমর্থন করে ডেরা। কিন্তু ভোটে তেমন সুবিধা করতে পারেনি এই জোট। মনে করা হয়, পঞ্জাবের মালওয়া অঞ্চলের ভাটিন্ডা, মুক্তসর, মানসা, পাতিয়ালা, বারনালা, ফরিদকোট, মোগা, ফিরোজ়পুর, লুধিয়ানা, মোহালি জেলাগুলিতে ভোটারদের মধ্যে রাম রহিমের ডেরা সাচ্চা সৌদার বিশেষ প্রভাব রয়েছে। বিজেপি আশা করছে, ২০ ফেব্রুয়ারি পঞ্জাবের ভোটে ডেরার সমর্থন মিললে দলিতদের কাছে টানা সম্ভব হবে। মনে করা হচ্ছে,  এই কারণেই আজ রাম রহিমকে সাময়িক মুক্তি দেওয়া হয়েছে। দু’টি খুনে দোষী সাব্যস্ত রাম রহিমের যাবজ্জীবন কারাবাসের সাজার পাশাপাশি ধর্ষণের দায়ে কুড়ি বছরের জেল হয়েছিল। তবে এর আগেও তিনবার প্যারোলে মুক্তি পেয়েছে সে। অসুস্থ মা-কে দেখতে ও চিকিৎসার কারণে তাকে সূর্যোদয় থেকে সূর্যাস্ত পর্যন্ত জেলের বাইরে থাকার সুযোগ দেওয়া হয়েছিল। কিন্তু এ বার একেবারে তিন সপ্তাহের জন্য জেলের প্রাচীরের বাইরে বেরিয়ে এল বিতর্কিত এই ধর্মগুরু। পঞ্জাবের ভোট শেষ হবার পরে, ২৭ ফেব্রুয়ারি জেলে ফিরবে সে।
‘ম্যারিটাল রেপ’ বা বৈবাহিক ধর্ষণ অপরাধ কি না, এই প্রশ্নে দিল্লি হাই কোর্টের শুনানি আগেই স্থগিত রাখার আবেদন জানিয়েছিল কেন্দ্র। শুক্রবার কেন্দ্রের তরফে হলফনামায় জানানো হল, আগামী সপ্তাহে এ নিয়ে বিশদ আলোচনা হবে। সলিসিটর জেনারেল তুষার মেহতা এ বিষয়ে দিল্লি উচ্চ আদালতকে অবহিত করে হলফনামা দিয়েছেন। বৈবাহিক ধর্ষণকে অপরাধ হিসাবে আইনে অন্তর্ভুক্ত করা নিয়ে পক্ষে-বিপক্ষে চলছে যুক্তি-তর্ক।  এই আবহে কেন্দ্রের তরফে যুক্তি দেওয়া হয়, আইনগত কড়া পদক্ষেপের আগে এ নিয়ে বিশদ আলোচনা প্রয়োজন। দিল্লি হাই কোর্টে কেন্দ্র আরও জানায়,  কোনও রাজ্য সরকারের প্রতিনিধি আদালতে উপস্থিত নেই। তাঁদের মতামত বা পরামর্শ ছাড়া সিদ্ধান্ত নিলে তা, ন্যায়বিচারের পথে অন্তরায় তৈরি করতে পারে।   শুক্রবার সংশ্লিষ্ট মামলায় সিনিয়র আইনজীবী কলিন গোনস্লেভ মহিলা পক্ষের তরফে সওয়াল করতে গিয়ে তুলে আনেন ইংল্যান্ডের আইন কমিশনের একটি প্রতিবেদন এবং দেশের শীর্ষ আদালতের কয়েকটি রায়ের উদাহরণ। ‘বৈবাহিক ধর্ষণ’ যে অপরাধ,  সেই বক্তব্যের সপক্ষে সওয়াল করেন তিনি। তাঁর যুক্তি, ভারতের মতো বৈচিত্রপূর্ণ দেশে একজন মহিলার পক্ষে কোনটি বৈবাহিক ধর্ষণ আর কোনটি নয়, তা প্রমাণ করা কার্যত অসম্ভব। কারণ, এটি মূলত ঘটে ব্যক্তিগত পরিসরে। এর পর তিনি যুক্তি দেন, আদালত যদি স্বামীদের ভারতীয় দণ্ডবিধির ৩৭৫ ধারা থেকে অব্যাহতি বাতিল করে, সে ক্ষেত্রে শাস্তির বিষয়টি সংসদের হাতেই ন্যস্ত থাকবে।
১৪ বছরের এক নাবালিকাকে মদ্যপান করিয়ে ধর্ষণ। ঘটনাটি ঘটেছে দক্ষিণ কলকাতার আনন্দপুর অঞ্চলে। ইতিমধ্যেই নদিয়া থেকে অভিযুক্তকে গ্রেফতার করেছে পুলিশ। প্রাথমিক ভাবে জানা গিয়েছে, ২৮ জানুয়ারি বিকেলে সেই নাবালিকা পূর্ব পঞ্চান্নগ্রামে তার বন্ধুর বাড়িতে গিয়েছিল। সেখানেই বন্ধুর বাবার হাতে যৌন নিগ্রহের শিকার হতে হয় তাকে। অভিযোগ, সেই নাবালিকার বন্ধুর বাবা বন্ধুকে খাবার কিনতে বাজারে পাঠিয়ে দেয়। এর পর ফাঁকা বাড়িতে নাবালিকা জোর করে মদ্যপান করিয়ে তাকে ধর্ষণ করে অভিযুক্ত।    এর পরে শারীরিক এবং মানসিক ভাবে বিধ্বস্ত সেই নিগৃহীতাকে চিকিৎসার জন্য ন্যাশনাল মেডিক্যাল কলেজে নিয়ে আসা হয়। ধর্ষণের অভিযোগে নাবালিকার বন্ধুর বাবার বিরুদ্ধে আনন্দপুর থানায় অভিযোগ দায়ের করা হয়। অভিযুক্তের বিরুদ্ধে ধর্ষণ ও পকসো আইনে মামলা রুজু করা হয়েছে।
"ঘণ্টাকয়েক হল শেষ হয়েছে সাধারণতন্ত্র দিবসের কুচকাওয়াজ। রাজধানী দিল্লিতে উৎসবের মেজাজ তখনও পুরোদমে। হাজার হোক, তথাকথিত বিশ্বের বৃহত্তম গণতন্ত্র ৭২ বছরে পা রাখল বলে কথা!
‘তথাকথিত’ শব্দটা দেখে কি চোখ কুঁচকে যাচ্ছে আপনার? মনে হচ্ছে কেন এই শব্দের প্রয়োগ? কারণ, যে মুহূর্তে ভারতীয়দের একটা বড় অংশ গণতন্ত্রের উৎসবে বুঁদ, সেই একই সময়ে পূর্বদিল্লির কস্তুরবা নগরে একটি বাইশ বছরের তরুণীকে গণধর্ষণ করার পরে মাথা মুড়িয়ে মুখে কালি মাখিয়ে ঘোরানো হচ্ছে। কেন? মহিলা কমিশনের বিবৃতি থেকে জানা যাচ্ছে, মেয়েটির প্রেমিক আত্মহত্যায় মারা যাওয়ার জন্য মেয়েটিকেই দায়ী করেছিল যুবকটির পরিবার এবং তাদের মদতেই মেয়েটিকে গণধর্ষণ করা হয়। মানসিক স্বাস্থ্যকর্মী হয়ে এটা জানি যে, আত্মহত্যার কারণ নির্ধারণ করা সহজ বিষয় নয়। কী কারণে তিনি আত্মহত্যায় মারা গেলেন তার উত্তর ওই ব্যক্তিটির সাথে বিলীন হয়ে গেল, সেখানে এই মেয়েটির দোষ কোথায়?   যদিও এ ঘটনার পর দিল্লি পুলিশের তৎপরতায় ১১ জনকে গ্রেফতার করা হয়েছে, তবু সাধারণতন্ত্রের দিনে এমন ঘটনা প্রশ্ন তুলে দিয়েছে অনেকগুলো। এমন নয় যে, অন্য কোনওদিনে ঘটলে প্রশ্নগুলো এড়ানো যেত। কিন্তু একদিকে গণতন্ত্রের উল্লাস, অন্যদিকে সেই জনতারই সম্পূর্ণ ভিন্ন রূপ জন্ম দিয়েছে এক বিকট বৈসাদৃশ্যের, যা স্বতন্ত্রভাবেই উল্লেখের দাবি রাখে। গণতন্ত্রের ধারণার সঙ্গে মিশে রয়েছে সার্বভৌমত্বের ধারণা। সার্বভৌমত্ব কি শুধু রাষ্ট্রের হয়? মানবশরীরের কি সার্বভৌমত্ব নেই? এমনিতেই পত্রপত্রিকার বিভিন্ন রাজনৈতিক লেখায় বারেবারেই রাষ্ট্রীয় সার্বভৌমত্ব ও শরীরের সার্বভৌমত্বকে এক করে দেওয়া হয়। এবং তা বেশিরভাগ ক্ষেত্রেই হয় যৌনগন্ধী। অস্ত্রের সঙ্গে তুলনীয় হয় পুরুষের লিঙ্গ, যা দিয়ে অসূর্যম্পশ্যা ভূমি দখল করা চলে। নেহাত মজার ছলেই ছুড়ে দেওয়া হয় নানা রাজনৈতিক-সামরিক শব্দবন্ধ, যার আগাপাশতলায় মিশে রয়েছে যৌনতার গন্ধ; অন্যভাবে বললে নারীকে দখল করার গল্প। ‘বীরভোগ্যা বসুন্ধরা’ বলতে কি ঠিক সেটাই বোঝায় না? এমন এক পরিস্থিতিতে পূর্বদিল্লির ঘটনা তাই আরও অনেক অস্বস্তির জন্ম দিয়ে যায়। এর আগেও এই দিল্লিতেই ঘটে গিয়েছিল নির্ভয়ার ঘটনা। সেবার ছিল শুধু নারীশরীরের ওপর পুরুষের দখলদারিত্বের প্রকাশ। সোজাসাপ্টা ধর্ষণ, আর অত্যাচার। আর এবার সেই পুরুষতান্ত্রিকতার সঙ্গে মিশে গিয়েছে আরও অনেকগুলো স্তর। মাথায় রাখতে হবে, মেয়েটির ওপরে অত্যাচারের ঘটনায় যাঁরা গ্রেফতার হয়েছেন, তাঁদের মধ্যে ন’জনই মহিলা।  
                                প্রতীকী ছবি।
                                
                             অভিযোগ, মেয়েটিকে যখন ধর্ষণ করা হচ্ছিল, এঁরা পাশে দাঁড়িয়ে উৎসাহ দিচ্ছিলেন, ধর্ষণের পরে মাথা মুড়িয়ে মুখে কালি ঢেলে ঘোরানোর সময়ও এই মহিলাদের উৎসাহ ছিল চোখে পড়ার মতো! খুব সঙ্গত অভিযোগেই গ্রেফতার করা হয়েছে তাঁদের, যা উসকে দিয়েছে আরও একটি প্রচলিত ন্যারেটিভ, মেয়েরাই মেয়েদের শত্রু। আপাতদৃষ্টিতে কথাটা যুক্তিসঙ্গত বলে মনে হলেও আসলে তা নয়। পুরুষতান্ত্রিকতা এমনই একটা বিষয় যা স্মরণাতীতকাল থেকে শেকড় ছড়ায় মনের গভীরে, কখনও কখনও তাকে আলাদা করে পুরুষতান্ত্রিকতা বলে চেনাও যায় না। সাদাকালোর মাঝে মিশে থাকে অনেকটা ধূসর জায়গা আর সেখানেই ডালপালা ছড়ায় পিতৃতান্ত্রিক মনোভাব। নানা রূপে, নানান আকারে নিজেকে প্রকাশিত করে সে। দুর্বলের ওপর সবলের অত্যাচার পিতৃতান্ত্রিকতার তেমনই একটি বহিঃপ্রকাশ। দুর্বল অর্থে শারীরিক ভাবে দুর্বল, লোকবলের দিক থেকে দুর্বল, সামাজিক বা শ্রেণীগত অবস্থানের দিক থেকেও দুর্বল। যে কোনও বড় ভায়োলেন্সের ঘটনার সঙ্গে একটা শ্রেণিগত বা জাতিগত অবস্থান জুড়ে থাকে, এ ক্ষেত্রেও তার ব্যতিক্রম হয়নি। দলগতভাবে ওই মহিলারা একজোট হয়েই হামলায় ইন্ধন জুগিয়েছেন। আর হাতেনাতে উপযুক্ত শিক্ষা দেওয়ার কাজটি সম্পাদন করেছেন পুরুষেরা। এখান থেকেই আরও একটা দৃষ্টিকোণ পেয়ে যাচ্ছি আমরা। পুরুষতান্ত্রিকতা, দুর্বলের ওপর সবলের জোর ফলানো আর শিক্ষা দেওয়ার ইচ্ছে— এই তিনটেই মিশে গিয়েছে দিল্লির সাধারণতন্ত্র দিবসের ঘটনায়। শুধু মেয়েটিকে শিক্ষা দেওয়াই নয়, একইসঙ্গে তার পরিবারকে শিক্ষা দেওয়া, তার শ্রেণীকে শিক্ষা দেওয়া, সে যে-যে বিষয়ের প্রতিনিধিত্ব করে, তার সবকিছুকে শিক্ষা দেওয়া। সব্বাইকে জানিয়ে দেওয়া, আমাদের মতের বিরুদ্ধে যে গিয়েছে তার অবস্থা এমন হয়েছে। অতএব সমঝে যাও, আমাদের বিরুদ্ধে যাওয়ার সাহস কোরো না।  
                                প্রতীকী ছবি।
                                
                             এর আগে ‘সুল্লি ডিল্স’ বা ‘বুল্লি বাই অ্যাপে’ কি একই মানসিকতার প্রতিফলন দেখিনি আমরা? সেখানে অবশ্য ধর্মীয় একটা দিকও মিশে ছিল। সামাজিক-রাজনৈতিকভাবে সক্রিয়, প্রতিষ্ঠিত, সচেতন মুসলমান মেয়েদের ছবি দিয়ে তাঁদের ভার্চুয়াল নিলামে তোলা হয়েছিল। মহিলাদের প্রতি অত্যাচারের শ্রেণিগত ও জাতিগত অবস্থানের পাশাপাশি তাঁদের ধর্মীয় পরিচয়টাকেও কাঠগড়ায় দাঁড় করিয়ে একটা শিক্ষা দেওয়ারই চেষ্টা ছিল ওই কার্যকলাপে।  আর কে না জানে, যুগে যুগে মেয়েদের শিক্ষা দেওয়ার অস্ত্র তাকে যৌন হেনস্থা করা, শারীরিক অত্যাচার করা, ধর্ষণ করা? সেজন্যই ‘জেন্ডার ভায়োলেন্স’-এর প্রসঙ্গে, বাড়ির বউদের মারধর করার বিরোধিতা করা হলে সরল বিস্ময়ে চোখ কপালে তোলেন বহু শিক্ষিত শ্রেণির মানুষেরাও, যেন বাড়ির বউদের গায়ে হাত তোলাটাই জীবনের সবচেয়ে স্বাভাবিক ঘটনা! সেই কারণেই ভারতীয় আদালত বৈবাহিক ধর্ষণকে ‘অপরাধ’ ঘোষণা করলে প্রতিবাদের ঢেউয়ে সামিল হন আমার-আপনার শ্রেণির হাজারো পুরুষ! যুগযুগ ধরে উপভোগ করা অধিকার কি অত সহজে ছেড়ে দেওয়া যায়! আশ্চর্যের বিষয়, এই ধারণা থেকে মুক্ত নন মেয়েরাও, কারণ ছোট থেকে তাঁদের সেভাবেই শেখানো হয়েছে। পুরুষতান্ত্রিকতার শিকড় এমনভাবে তাঁদের মাথায় প্রোথিত করে দেওয়া হয়েছে যে তাঁরা আর আলাদা করে বিষয়টা অনুধাবন করার সুযোগই পাননি। কারণ, সে ধারণাটাই তাঁদের নেই! সেই রাতে ধর্ষক অত্যাচারী পুরুষদের যে মেয়েরা মদত দিচ্ছিলেন, হয়তো তাঁরা এই গোত্রেরই ফসল। সাধারণতন্ত্র দিবসের রাতে দিল্লির মেয়েটির ওপরে যে নির্যাতনের ঘটনা ঘটেছে, তার স্তরে-স্তরে মিশে রয়েছে এরকম নানা মানসিকতার বহিঃপ্রকাশ। সভ্যতা যতই এগোক, প্রযুক্তি যতই উন্নততর হোক, সমাজে মেয়েদের অবস্থান কতটা পরিবর্তন হয়েছে, তা নিয়ে তর্ক আছে | আসলে সভ্যতা এবং তার অগ্রগমনের মধ্যে হিংসা লুকিয়ে থাকে। এবং সেই কারণেই নারী আন্দোলন চিরকালই প্রাসঙ্গিক। কারণ, শুধু সচেতন নয়, আমাদের সজাগ থাকতে হবে বরাবর।  ভাইরাস যেমন নানা রূপে, নানা আকারে নিজেকে ‘মিউটেট’ করে, তেমনই নানা ফর্মে নিজেকে প্রকাশ করছে ‘জেন্ডার বেস্ড ভায়োলেন্স’| সভ্যতা কখনও কোনও পরিস্থিতিতেই মেয়েদের ওপর নির্যাতন কমাবে না। সে জন্যই সজাগ থাকতে হবে মেয়েদের| ‘দশপ্রহরণধারিণী’ হয়ে নারীদের সার্বভৌমত্ব রক্ষার দায়িত্ব নিতে হবে আমাদেরই!  (লেখক মনো-সমাজকর্মী। মতামত নিজস্ব)"
প্রগতি ময়দান থানা এলাকায় এক মূক ও বধির তরুণীকে ট্যাক্সিতে তুলে ধর্ষণের অভিযোগ। গ্রেফতার অভিযুক্ত। প্রগতি ময়দান থানা এলাকায় ওই মূক ও বধির তরুণীকে ট্যাক্সিতে তুলে নিয়ে গিয়ে ধর্ষণ করা হয় বলে অভিযোগ। তরুণীর অভিযোগের ভিত্তিতে তদন্তে নামে প্রগতি ময়দান থানার পুলিশ। শুক্রবার আনন্দপুর থানা এলাকা থেকে তরুণীকে অপহরণ ও ধর্ষণের অভিযোগে কামরে আলম ওরফে রাজা নামে এক ব্যক্তিকে গ্রেফতার করে পুলিশ। অভিযুক্তকে আদালতে পেশ করা হলে তাঁকে পুলিশি হেফাজতে রাখার নির্দেশ দেন বিচারক। পুলিশ সূত্রে খবর, দ্রুত টিআই প্যারেড করানো হবে। সেখানে নির্যাতিতা অভিযুক্তকে চিহ্নিত করবেন।   পুলিশ সূত্রে খবর, মূক ও বধির তরুণীর বাড়ি দক্ষিণ ২৪ পরগনার মগরাহাটে। তিনি আনন্দপুরে একটি ব্যাগের দোকানে কাজ করেন। বাড়ি ফেরার পথে তিনি প্রতিদিনই সায়েন্স সিটির মোড় পর্যন্ত হেঁটে যান। তার পর বাসে পার্ক সার্কাস। সেখান থেকে ট্রেনে বাড়ি। গত মঙ্গলবার তেমনই সায়েন্স সিটির পথে হাঁটছিলেন। ই এম বাইপাসের উপর অম্বেডকর সেতুর কাছে তাঁকে জোর করে ট্যাক্সিতে তুলে নেওয়া হয়। সেখানেই তাঁকে ধর্ষণ করা হয়। তার পর একটি জায়গায় তরুণীকে নামিয়ে গাড়ি নিয়ে পালান অভিযুক্ত। বুধবার সকালে বাড়ি ফিরে এক বন্ধুকে ঘটনার কথা জানান নির্যাতিতা। ওই বন্ধুই নির্যাতিতা তরুণীকে নিয়ে প্রগতি ময়দান থানায় আসেন। কিন্তু সমস্যা হয় তরুণীর ভাষা বুঝতে। এর পর দোভাষী নিয়ে এসে তরুণীর অভিযোগ নথিভুক্ত করে পুলিশ। তদন্তে নেমে শুক্রবার গ্রেফতার হয় অভিযুক্ত রাজা।  
মেয়ে নাকি সর্বদা মোবাইল ফোন নিয়ে মজে থাকে। বারণ করেও কাজ হয়নি। তাই ১৫ বছরের কন্যাকে রাগের বশে দিনের পর দিন যৌন নির্যাতন করতেন বাবা! চাঞ্চল্যকর এই ঘটনাটি ঘটেছে বিশাখাপত্তনমে। ইতিমধ্যে অভিযুক্ত বাবাকে গ্রেফতার করেছে পুলিশ। পুলিশ সূত্রে খবর, নাবালিকা কন্যা বেশি সময় কাটাত ফোনে। এই রাগেই নাকি ৪২ বছরের বাবা তাকে একাধিক বার যৌন নির্যাতন করেন। যদিও ভয়ে ও লজ্জায় প্রথমে মুখ খুলতে পারেনি নাবালিকা। পরে এক শিক্ষককে সব খুলে বলে সে। সব শুনে স্তম্ভিত হয়ে যান শিক্ষক। তিনি তৎক্ষণাৎ ডেকে পাঠান অভিযুক্ত বাবাকে।  ওই শিক্ষকের দাবি, প্রৌঢ় স্বীকারও করে নেন যে তিনিই মেয়েকে যৌন নির্যাতন করেছেন। কৃতকর্মের জন্য তাঁর কাছে ক্ষমাও চান। অবশ্য গত শনিবার নাবালিকাকে নিয়ে থানায় যান শিক্ষক। ৪২ বছরের ওই ব্যক্তির বিরুদ্ধে যৌন হয়রানির অভিযোগ দায়ের হয় থানায়।    এ দিকে পুলিশি তদন্তে উঠে আসে চাঞ্চল্যকর তথ্য। পুলিশ জানতে পারে, বছর দুই আগে অভিযুক্তের কিডনি বিকল হয়ে গিয়েছিল। তখন স্ত্রী তাঁকে কিডনি দান করেন। কিন্তু এর পর স্ত্রী নিজেই অসুস্থ হয়ে পড়েন। অতঃপর স্বামী তাঁকে পাঠিয়ে দেন বাপের বাড়ি। মেয়ে থাকত বাবার কাছে। আর তার পর দিনের পর দিন মেয়েকে যৌন হেনস্থা করে আসছিলেন জন্মদাতা!
"বন্ধুত্ব পাতিয়ে ধর্ষণ ও টাকা চেয়ে ব্ল্যাকমেলিং-এর অভিযোগে কলকাতা থেকে এক দম্পতিকে গ্রেফতার করল মুম্বই পুলিশ। নিউ মার্কেট থানার কাছে একটি হোটেল থেকে তাঁদের গ্রেফতার করে পুলিশ।
পুলিশ সূত্রে জানা গিয়েছে, ঘটনাটি ২০১৫ সালের। সেই সময় অভিযুক্ত দম্পতির সঙ্গে নির্যাতিতা মহিলার পরিচয় হয়। তাঁরা ওই মহিলাকে বাড়িতে একটি পার্টিতে আমন্ত্রণ জানান। অভিযোগ, ওই মহিলা তাঁদের বাড়িতে এলে তাঁকে মাদক মেশানো শরবৎ খেতে দেওয়া হয়। সেই শরবৎ খেয়ে বেহুঁশ হয়ে গেলে তাঁকে ধর্ষণ করা হয়। স্বামীর ওই ধর্ষণের ভিডিয়ো তাঁর স্ত্রী তুলে রাখেন। এর পর তাঁকে নিয়মিত ওই ছবি দেখিয়ে টাকা চাওয়া হত। দম্পতি কালো যাদু জানেন বলেও মহিলাকে ভয় দেখানো হত বলে অভিযোগ। এমন কী কালো যাদুর নাম করে তাঁর মেয়েরও শ্লীলতাহানি করা হয় বলে অভিযোগ করেছেন আক্রান্ত মহিলা। ২০২১ সালে তিনি এই বিষয়টি জানিয়ে মুম্বইয়ে একটি থানায় অভিযোগ দায়ের করেন। সেই অভিযোগ পেয়ে ঘটনার তদন্ত শুরু করে পুলিশ। দম্পতির মোবাইল টাওয়ারের লোকেশন ধরে নিউ মার্কেট থানার কাছে একটি হোটেলে তাঁদের হদিশ পায় পুলিশ। শুক্রবার রাতে স্বামীকে হোটেল থেকে গ্রেফতার করে পুলিশ। পরে শনিবার সকালে স্ত্রীকে গ্রেফতার করা হয়। দু’জনকে ব্যাঙ্কশাল আদালতে পেশ করা হলে তাঁদের মুম্বই পুলিশের কাছে ট্রানজিট রিমান্ডে দিয়েছে। সরকারি আইনজীবী জানিয়েছেন, নির্যাতিতা মহিলার কাছ থেকে ওই ধর্ষণের ভিডিয়ো দেখিয়ে বেশ কয়েক দফায় টাকা নেওয়া হয়।"
"২০ বছর আইনি লড়াইয়ের পর ধর্ষণ, মিথ্যা প্রতিশ্রুতি ও গর্ভস্থ সন্তান নষ্ট করার মামলায় বেকসুর খালাস পেলেন অভিযুক্ত। ঘটনার সময় তিনি নাবালক ছিলেন। তাই মামলার বিচার হয় জুভেনাইল জাস্টিস বোর্ডে। বৃহস্পতিবার জুভেনাইল জাস্টিস বোর্ড ওই অভিযুক্তকে বেকসুর খালাস ঘোষণা করেছে।
২০০২ সালের ঘটনা। গ্রামেরই এক ১৬ বছর বয়সি কিশোরীর সঙ্গে প্রণয়ের সম্পর্কে থেকে মিথ্যে প্রতিশ্রুতি দিয়ে দিনের পর দিন তার সঙ্গে সহবাস করার অভিযোগ ওঠে গলসি থানার নূরকোনার বাসিন্দা ওই অভিযুক্ত কিশোরের বিরুদ্ধে। আরও অভিযোগ, কিশোরী অন্তঃসত্ত্বা হওয়ার পর বিয়ের জন্য চাপ দেওয়ায় গর্ভস্থ সন্তানই নষ্ট করে দেয় ওই কিশোর প্রেমিক। বিয়েতেও রাজি না হওয়ায় গলসি থানায় অভিযোগ দায়ের করে কিশোরী। এর পরই ওই কিশোরের বিরুদ্ধে মামলা দায়ের করে গ্রেফতার করে পুলিশ। পরে জামিনে ছাড়া পায় ধৃত। তাঁর আইনজীবী রামেন্দ্রসুন্দর মণ্ডল বলেন, ‘‘বিচার ব্যবস্থার দীর্ঘসূত্রতা এই ঘটনায় দারুণ ভাবে সামনে এসেছে। মামলাটির বিচার প্রথমে ফাস্ট ট্র্যাক কোর্টে শুরু হয়। সেখান থেকে মামলাটি সল্টলেকে জুভেনাইল জাস্টিস বোর্ডে স্থানান্তরিত হয়। সেখানে কয়েক বছর মামলা চলে। মামলার নথি হারিয়ে যাওয়ায় বছর তিনেক শুনানি বন্ধ থাকে। তিন বছর পর নথি পাওয়া যায়। এর পর ফের শুনানি শুরু হয়। সেই সময় বর্ধমানে জুভেনাইল জাস্টিস বোর্ড ছিল না। বর্ধমানে জাস্টিস বোর্ড চালু হওয়ার পর মামলাটি সেখানে স্থানান্তরিত হয়। দীর্ঘ আইনি লড়াইয়ের পর অভিযুক্তকে বেকসুর খালাস ঘোষণা করেছে জুভেনাইল বোর্ড। বিচারব্যবস্থার দীর্ঘসূত্রতার কারণেই কয়েক বছর নষ্ট হল অভিযুক্তের। বিষয়গুলি নিয়ে সরকার এবং সর্বোচ্চ আদালতের ভাবনা-চিন্তা করা উচিত। তবে, বিচারে দেরি হলেও ন্যায় বিচার থেকে বঞ্চিত হননি অভিযুক্ত।’’"
"বৈবাহিক ধর্ষণকে অপরাধের আওতায় নিয়ে আসা নিয়ে আদালতে শুনানির মধ্যেই বিষয়টি নিয়ে সরব হলেন কংগ্রেস নেতা রাহুল গান্ধী। সোশ্যাল মিডিয়ায় রাহুল আজ বলেছেন, ‘মহিলাদের সম্মতির প্রশ্ন সমাজে সবচেয়ে ছোট করে দেখা বিষয়ের একটি।’ বৈবাহিক ধর্ষণকে অপরাধ হিসেবে দেখা যায় কি না, তা নিয়ে এখনও অবস্থান স্পষ্ট করেনি নরেন্দ্র মোদী সরকার। দিল্লি হাই কোর্টে এ নিয়ে বিভিন্ন আবেদনের শুনানি চলছে। গত বৃহস্পতিবার কেন্দ্রীয় সরকার হাই কোর্টে হলফনামা দিয়ে জানিয়েছে, এই সংক্রান্ত আইনে সংশোধনের বিষয় নিয়ে সংশ্লিষ্ট সব পক্ষের সঙ্গে আলোচনা চলছে। ফলে আলোচনার প্রক্রিয়া শেষ না হওয়া পর্যন্ত বৈবাহিক ধর্ষণকে অপরাধ হিসেবে গণ্য করা চলে না। তবে নারী অধিকার নিয়ে কাজ করা সংগঠনগুলি কেন্দ্রীয় সরকারের এই আলোচনাকে ‘ঢিলেমির কৌশল’ আখ্যা দিয়েছে। এই প্রেক্ষাপটেই বৈবাহিক ধর্ষণের বিষয়ে টুইটারে আজ নিজের অবস্থান স্পষ্ট করেছেন রাহুল। তিনি লিখেছেন, ‘‘আমাদের সমাজে সম্মতির বিষয়কে খুবই কম গুরুত্ব দেওয়া হয়ে থাকে। তবে মহিলাদের নিরাপত্তার কথা ভেবে একে সবচেয়ে গুরুত্ব দেওয়া জরুরি।’’ কংগ্রেস নেতা গৌবর গগৈ রাহুলের কথার প্রসঙ্গ টেনে বলেছেন, ‘‘কোনও মহিলা সম্মতি দেবেনই, সেটা আগাম ভেবে নেওয়ার কোনও কারণ নেই। পারিবারিক হিংসার সংজ্ঞার পরিধিকে আরও বাড়ানোর প্রয়োজন রয়েছে বলেই মনে হয়।’’ দিল্লি হাই কোর্টে বৈবাহিক ধর্ষণ নিয়ে যে আবেদনগুলি জমা পড়েছে, তাতে ভারতীয় দণ্ডবিধির এই সংক্রান্ত অনুচ্ছেদকে চ্যালেঞ্জ করা হয়েছে। ইন্ডিয়ান পেনাল কোডের ৩৭৫ অনুচ্ছেদে বৈবাহিক ধর্ষণকে অপরাধের তালিকা থেকে বাদ রাখা হয়েছে। অর্থাৎ, স্বামী জোর করে স্ত্রী-র সঙ্গে যৌন সম্পর্ক করলে অপরাধ হিসেবে গ্রাহ্য করা হবে না। তবে স্ত্রী-র বয়স ১৫-র থেকে বেশি হতে হবে। তবে দেশে এই ধরনের ঘটনা বাড়তে থাকায় নারী অধিকার রক্ষা সংগঠনগুলি সরব হয়েছে।
সারা ভারত গণতান্ত্রিক মহিলা সমিতি, আইআরটি ফাউন্ডেশন, বৈবাহিক ধর্ষণের শিকার মহিলারা বিচার পেতে আদালতের দরজায় পৌঁছেছেন। কেন্দ্রীয় সরকার অবশ্য আদালতে জানিয়েছে, বৈবাহিক ধর্ষণকে অপরাধ হিসেবে দেখলে অনেক সমস্যা হতে পারে। বিশেষ করে, বিয়ের প্রাতিষ্ঠানিক ভাবনায় আঘাত আসতে পারে। স্বামীদের শায়েস্তা করার জন্য এটি একটি সহজ অস্ত্র হয়ে উঠত‌ে পারে। তবে মামলার শুনানির সময়ে দিল্লি হাই কোর্টের বিচারপতিরা বলেছেন, কোনও যৌনকর্মীর যদি না বলার অধিকার থেকে থাকে, একজন বিবাহিতা মহিলার তা থাকবে না কেন? আইনের চোখে কোনও বিবাহিতা মহিলার অধিকার আরও নিচুস্তর থেকে কেন দেখা হবে, তা নিয়ে প্রশ্ন তুলেছে হাই কোর্ট। তবে এ কথা বলতে গিয়ে আদালত কিছু বিশেষ পরিস্থিতিতে ছাড় দেওয়ার কথাও তুলে ধরেছে।                               "
"নাবালিকাকে ধর্ষণ এবং সেই ধর্ষণের ভিডিয়ো তুলে তা ফাঁস করে দেওয়া হুমকি দেওয়ার অভিযোগে দুই ব্যক্তিকে গ্রেফতার করল পুলিশ। হরিয়ানার জিন্দ জেলার ঘটনা। নাবালিকার পরিবারের অভিযোগের ভিত্তিতে পুলিশ অভিযুক্তদের গ্রেফতার করেছে।
গত বছর অগস্ট মাসে একাদশ শ্রেণির ওই ছাত্রী এক মহিলার সঙ্গে দেখা করতে যায়। ওই মহিলা তাঁর বাড়ির কাছেই একটি বাড়ি ভাড়া নিয়ে থাকতেন। সেই সময় ওই দুই অভিযুক্ত তাকে কিছু খাবারের লোভ দেখিয়ে ডাকে এবং ধর্ষণ করে। ধর্ষণের দৃশ্য ভিডিয়োও করেন রাখে তাঁরা। এর পর ওই ভিডিয়ো প্রকাশ্যে আনার হুমকি দিয়ে মেয়েটির কাছে থেকে নিয়মিত টাকা চাইতে থাকেন তাঁরা। কিন্তু মেয়েটি পরিবারের কাছে এতদিন এ বিষয়ে কিছুই জানায়নি। কিন্তু অভিযুক্তদের টাকার চাহিদা যখন ক্রমশ বাড়তে থাকে তখন বাধ্য হয়ে মেয়েটি পারিবারে কাছে সব কিছু জানায়।  প্রায় পাঁচ মাস বাদে রবিবার মেয়েটির মা স্থানীয় থানায় অভিযোগ দায়ের করে। সেই অভিযোগ পেয়ে গারহি থানার পুলিশ ওই দুই অভিযুক্তকে গ্রেফতার করে। তাঁদের বিরুদ্ধে পসকো আইনে এবং আরও একাধিক ধারায় মামলা দায়ের করেছে পুলিশ। যে মহিলার বাড়িতে মেয়েটি গিয়েছিল তাঁকেও গ্রেফতার করেছে পুলিশ। ঘটনার তদন্ত শুরু হয়েছে।"
বৈবাহিক সম্পর্কে ধর্ষণই মেয়েদের বিরুদ্ধে যৌন নির্যাতনের সবচেয়ে বড় উদাহরণ বলে দিল্লি হাই কোর্টে সওয়াল করলেন এক আবেদনকারী। বৈবাহিক ধর্ষণকে ফৌজদারি অপরাধের তকমা দেওয়ার নির্দেশ চেয়ে একগুচ্ছ আর্জি পেশ হয়েছে হাই কোর্টে। সেগুলিরই শুনানির সময়েই এই মন্তব্য করেন এক আবেদনকারীর আইনজীবী কলিন গনসালভেস। আবেদনকারী খুশবু সৈফির আইনজীবী কলিন বলেন, ‘‘এটি সম্ভবত মহিলাদের বিরুদ্ধে সবচেয়ে বড় যৌন নির্যাতন। এই ঘটনা বাড়ির মধ্যে ঘটে। তা নিয়ে এফআইআর হয় না। কেউ জানতেও পারেন না। যদি বিবাহিত নারী-পুরুষের সং খ্যা হিসেব করা যায় তবে এমন ঘটনার সংখ্যা বিপুল। এই সংখ্যা কেউ খতিয়ে দেখেন না।’’ আবেদনকারী খুশবুর ঘটনার কথা উল্লেখ করেন কলিন। তিনি জানান, বছর সাতাশের খুশবুকে ধর্ষণ করেন তাঁর স্বামী। তাতে গুরুতর জখম হন খুশবু। কলিনের বক্তব্য, ‘‘অনেক ক্ষেত্রেই বৈবাহিক সম্পর্কে ধর্ষণের ক্ষেত্রে মহিলাদের পুলিশ বা তাঁদের পরিবার, কেউই সাহায্য করেন না। পুলিশের কাছে অভিযোগ করতে গেলে তাঁরা হেসে উড়িয়ে দেন। বলেন, স্বামীর বিরুদ্ধে কী করে এফআইআর করবেন আপনি?’’ সওয়ালের সময়ে বৈবাহিক সম্পর্কে ধর্ষণের বিরুদ্ধে নানা আন্তর্জাতিক রায়ের কথা উল্লেখ করেন কলিন। তিনি জানান, ব্রিটেনে হাউস অব লর্ডসের রায়ে পুরনো আইন বদলেছিল। হাউস অব লর্ডসের রায়ে জানানো হয়েছিল, বৈবাহিক সম্পর্ক থাকলেই যৌন সম্পর্কে কোনও মহিলা সম্মতি দিয়েছেন এমনটা ধরা যাবে না। মহিলার সম্মতি না থাকলে স্বামীর বিরুদ্ধে ধর্ষণ বা ধর্ষণের চেষ্টার অভিযোগ দায়ের করা যাবে। নেপালের সুপ্রিম কোর্ট বৈবাহিক সম্পর্কে ধর্ষণের আইনি সমাধান পেতে আইনে প্রয়োজনীয় সংশোধন করার নির্দেশ দিয়েছিল সে দেশের পার্লামেন্টকে। কলিনের বক্তব্য, ‘‘নেপালে আদালত যদি মনে করে কোনও আইন ভুল তবে তারা উপযুক্ত আইন তৈরি করতে পার্লামেন্টকে নির্দেশ দেয়। ভারতে মনে করা হয় আদালত উপযুক্ত আইন তৈরির নির্দেশ দিতে পারে না।’’ সোমবার ফের এই মামলার শুনানি হবে। বৈবাহিক সম্পর্ককে ফৌজদারি অপরাধের তকমা দেওয়ার দাবি আগেই উঠেছে। ২০১৬ সালে তৎকালীন মহিলা ও শিশু উন্নয়ন মন্ত্রী মেনকা গাঁধী জানান, আর্থ-সামাজিক কারণে বৈবাহিক ধর্ষণের ধারণা ভারতে প্রয়োগ করা সম্ভব নয়।
"কলকাতা হাই কোর্টের অনুমোদন পাওয়ার পরে রাজ্যে ভোট পরবর্তী অশান্তিপর্বের ২২টি অভিযোগের তদন্তের ভার রাজ্য সরকার গঠিত ‘বিশেষ তদন্তকারী দল’ (সিট)-কে হস্তান্তর করল সিবিআই। এর মধ্যে রয়েছে খুন এবং মহিলাদের বিরুদ্ধে অপরাধের অভিযোগ। 
সিবিআই সূত্রে জানা গিয়েছে, বিভিন্ন ব্যক্তিগত তরফে ওই খুন (অথবা অস্বাভাবিক মৃত্যু), ধর্ষণ, যৌন নির্যাতনের অভিযোগগুলি তাদের কাছে পৌঁছেছিল। কিন্তু তদন্তে কোনও প্রমাণ না মেলার কারণেই কলকাতা হাই কোর্টের প্রধান বিচারপতি প্রকাশ শ্রীবাস্তবের ডিভিশন বেঞ্চের কাছে সোমবার সিবিআই-এর তরফে মামলাগুলি ‘সিট’-এর কাছে ফেরা নোর আবেদন জানানো হয়। ব্যক্তিগত তরফে সিবিআই-এর কাছে পৌঁছনো মোট ৪৬টি অভিযোগের মধ্যে ২১টির তদন্ত এখনও চলছে। ৩টি অভিযোগের তদন্ত শেষ হওয়ার পর মামলা রুজু করা হয়েছে বলে হাই কোর্টে জানিয়েছে সিবিআই। প্রসঙ্গত, জাতীয় মানবাধিকার কমিশনের তরফে সিবিআই-এর কাছে বিধানসভা রাজ্যে ভোট পরবর্তী অশান্তিপর্বের ৫২ খুন এবং ২৯টি মহিলাদের বিরুদ্ধে অপরাধের অভিযোগ পাঠানো হয়েছিল। এর মধ্যে ৩৬টি খুন এবং ৭টি মহিলাদের বিরুদ্ধে অপরাধের অভিযোগের তদন্ত শেষ করে মামলা রুজু করেছে সিবিআই। কলকাতা হাইকোর্টের পাঁচ বিচারপতির বেঞ্চের নির্দেশেই ২০২১ সালের বিধানসভা ভোটের পরবর্তী অশান্তির অভিযোগগুলির মধ্যে খুন, ধর্ষণ এবং যৌন নির্যাতনের অভিযোগগুলির তদন্ত করছে সিবিআই। অন্য অভিযোগগুলির তদন্তের ভার রয়েছে ‘সিট’-এর হাতে।"
রাজ্যে ভোট পরবর্তী অশান্তি মামলায় ২১টি ধর্ষণের অভিযোগ ফিরিয়ে দিতে চায় সিবিআই। তদন্তে ধর্ষণের কোনও প্রমাণ না মেলার কারণেই কলকাতা হাই কোর্টের প্রধান বিচারপতি প্রকাশ শ্রীবাস্তবের ডিভিশন বেঞ্চের কাছে সোমবার সিবিআই-এর তরফে এই আবেদন জানানো হয়েছে। সংশ্লিষ্ট মামলাগুলি খুন ও ধর্ষণ ছাড়া অন্য ভোট পরবর্তী অশান্তির মামলাগুলি তদন্তের দায়িত্বপ্রাপ্ত ‘সিট’-এর কাছে পাঠানোর আবেদন জানানো হয়েছে সিবিআই-এর তরফে। ওই মামলার শুনানিতে প্রধান বিচারপতির ডিভিশন বেঞ্চ সোমবার নির্দেশ দিয়েছে, ঘরছাড়াদের ঘরে ফেরাতে রাজ্য কী পদক্ষেপ করেছে তা দু’সপ্তাহের (২৪ জানুয়ারি) মধ্যে হলফনামা দিয়ে জানাতে হবে। প্রসঙ্গত, কলকাতা হাইকোর্টের পাঁচ বিচারপতির বেঞ্চের নির্দেশেই ২০২১ সালের বিধানসভা ভোটের পরবর্তী অশান্তির অভিযোগগুলির মধ্যে খুন, ধর্ষণ এবং ধর্ষণের চেষ্টার অভিযোগগুলির তদন্ত করছে সিবিআই। বিভিন্ন ব্যক্তিগত তরফে ওই ২১ ধর্ষণের অভিযোগ লিপিবদ্ধ হয়েছিল। কিন্তু তদন্তে কোনও প্রমাণ পায়নি সিবিআই। তাই আদালতের অনুমতি নিয়ে অভিযোগগুলি ‘সিট’-কে ফিরিয়ে দেওয়া হয়েছে। রাজ্যে ভোট পরবর্তী অশান্তি পর্বে ধর্ষণ এবং যৌন হেনস্থার ৩৯টি এফআইআর হয়েছিল সিবিআই-এর তরফে। ৫২টি খুন বা অস্বাভাবিক মৃত্যুর অভিযোগেরও তদন্ত করছে সিবিআই। ভোট পরবর্তী অশান্তি মামলায় রিপোর্ট দিয়ে সিবিআই-এর আইনজীবী তথা অতিরিক্ত সলিসিটর জেনারেল ওয়াই জে দস্তুর এ কথা জানিয়েছেন। তিনি জানান, যৌন হেনস্থার ৪টি অভিযোগ  খতিয়ে দেখার কাজ হয়ে গিয়েছে। ওই রিপোর্টে বলা হয়েছে, খুন বা অস্বাভাবিক মৃত্যুর ঘটনার পূর্ণাঙ্গ চার্জশিট জমা দেওয়া হয়েছে ১০টি। ৩৮ মামলার সিবিআই তদন্ত চলছে। দু’টি মামলা ফিরে গিয়েছে ‘সিট’-এর কাছে। দু’টি মামলার তদন্তের কাজ অনেকটাই এগিয়ে গিয়েছে। রাজ্যে ভোট পরবর্তী অশান্তি মামলাগুলির ‘সিট’-এর তদন্তেও অনেকটাই অগ্রগতি হয়েছে। ৬৮৯ মামলার ‘সিট’ মধ্যে চার্জশিট দিয়েছে ৫৭৩ টিতে। ৬৩ মামলার ক্লোজার রিপোর্ট পেশ করা হয়েছে বলে জানিয়েছে, ‘সিট’। সোমবার পঞ্চায়েত সদস্যদের জরিমানার টাকা দিয়ে ঘরে ফেরানোর অভিযোগও উঠে এসেছে হাই কোর্টে। এ বিষয়ে জনস্বার্থ মামলাকারীদের জরিমানা নথি-সহ আদালতে বিস্তারিত জানাতে নির্দেশ দেওয়া হয়েছে দু’সপ্তাহের মধ্যে।
আদালতে যাবজ্জীবন কারাদণ্ডের সাজা পেয়ে বিচারকের দিকে জুতো ছুড়ে মারলেন ধর্ষণ ও খুনের মামলায় অভিযুক্ত। গুজরাটের সুরতে এই চাঞ্চল্যকর ঘটনাটি ঘটেছে। আদালতে যাবজ্জীবন কারাদণ্ডের সাজা পাওয়ার পরেই অভিযুক্ত এই কাণ্ড ঘটান। ক্ষুব্ধ ২৭ বছর বয়সি সুজিত সাকেতকে গত বছরের এপ্রিলে ৫ বছর বয়সি এক বালিকাকে ধর্ষণ ও খুনের মামলায় গ্রেফতার করা হয়। সুজিত নাবালিকাকে চকোলেটের প্রলোভন দেখিয়ে ধর্ষণের পর খুন করেন বলে অভিযোগ করা হয়েছিল।  অভিযোগ পাওয়ার পর তদন্তে নেমে তাঁকে গ্রেফতার করা হয় এবং তাঁর বিরুদ্ধে পকসো আইনের আওতায় মামলাও দায়ের করে পুলিশ। যাবজ্জীবন কারাদণ্ড ছাড়াও অভিযুক্তকে ২০ লক্ষ টাকা ক্ষতিপূরণ দেওয়ারও আদেশ দেন বিচারপতি। ঘটনার সময় আদালতে উপস্থিত আইনজীবী বিনয় শর্মা জানান, সাজা ঘোষণার পর অপরাধী বিচারকের দিকে তাঁর জুতো ছুড়ে মারেন। তাঁকে মিথ্যা ভাবে ফাঁসানো হচ্ছে বলেও দাবি করেন দণ্ডপ্রাপ্ত সুজিত।
সাত বছরের নাবালিকাকে ধর্ষণের অভিযোগ উঠল প্রতিবেশী যুবকের বিরুদ্ধে। টিভি দেখানোর নাম করে নির্যাতিতা নাবালিকাকে ওই যুবক নিজের বাড়িতে ডেকে নিয়ে গিয়েছিলেন বলে অভিযোগ। সেখানেই নাবালিকার উপর অত্যাচার চালানো হয়। বুধবার সন্ধ্যায় ঘটনাটি ঘটেছে হুগলি জেলার পাণ্ডুয়ার দ্বারবাসিনী এলাকায়। অভিযুক্ত যুবককে বুধবার রাতেই গ্রেফতার করেছে পুলিশ। স্থানীয় এবং পুলিশ সূত্রে খবর, বুধবার সন্ধ্যায় নাবালিকার মা-বাবা দু’জনেই বাড়ির বাইরে ছিলেন। সে সময় প্রতিবেশী যুবক সুজন বাউল দাস ওই নাবালিকার বাড়িতে আসেন। টিভি দেখাবেন বলে নাবালিকাকে নিজের বাড়িতে নিয়ে যান। অভিযোগ, বাড়িতে নিয়ে গিয়ে সাত বছরের মেয়েটির উপর যৌন নির্যাতন চালান অভিযুক্ত। যন্ত্রণায় কাতর নাবালিকার চিৎকার শুনে প্রতিবেশীরা ছুটে আসেন। তাঁরা নাবালিকার বাবা-মাকে খবর দেন। ঘটনার পর নির্যাততাকে প্রথমে পান্ডুয়া গ্রামীণ হাসপাতালে নিয়ে যাওয়া হয়। সেখানে প্রাথমিক চিকিৎসার পর তাঁকে পাঠানো হয় চুঁচুড়া ইমামবাড়া জেলা হাসপাতালে। বর্তমানে সেখানেই চিকিৎসাধীন রয়েছে নির্যাতিতা। নির্যাতিতার মামা পাণ্ডুয়া থানায় অভিযুক্ত সুজন বাউল দাসের বিরুদ্ধে লিখিত অভিযোগ করেন। রাতেই তাঁকে গ্রেফতার করে পুলিশ। তাঁর বিরুদ্ধে পকসো আইনে মামলা দায়ের করা হয়েছে। ঘটনার তদন্তও শুরু করেছে পুলিশ। এই ঘটনার নিন্দা করে অভিযুক্তের শাস্তির দাবি করেছেন পাণ্ডুয়া পঞ্চায়েত সমিতির খাদ্য কর্মাধ্যক্ষ বিরাজ চৌধুরী। নির্যাতিতাকে দেখতে হাসপাতালেও যান তিনি।
"রাস্তা থেকে তুলে নিয়ে গিয়ে সাত বছরের নাবালিকাকে ধর্ষণ করে খুনের অভিযোগ উঠল উত্তরপ্রদেশের মোরাদাবাদে। চার দিন নিখোঁজ থাকার পর শুক্রবার তার বাড়ি থেকে দু’কিলোমিটার দূরে একটি আখখেত থেকে পচাগলা দেহ উদ্ধার করে পুলিশ। রবিবার ময়নাতদন্তের রিপোর্টে জানা গিয়েছে, নাবালিকাকে ধর্ষণ করার পর খুন করা হয়েছে।
পুলিশ সূত্রে খবর, গত ২২ ডিসেম্বর বাড়ির পাশেই রাস্তায় খেলতে বেরিয়েছিল মেয়েটি। আর বাড়ি ফেরেনি সে। সন্ধ্যা গড়িয়ে রাত হয়ে যাওয়ায় নাবালিকার পরিবার পুলিশে একটি নিখোঁজ ডায়েরি করেন। অভিযোগ পেয়ে পুলিশ দু’টি দল গঠন করে মেয়েটির সন্ধানে নামে। দু’দিন ধরে খোঁজার পর কোনও হদিশ পায়নি তারা। শুক্রবার রাতে এক কৃষক আখখেতের পাশ দিয়ে যাচ্ছিলেন। তখন তিনি পচা গন্ধ পান। কোথা থেকে গন্ধ আসছে তা খুঁজে দেখতে গিয়েই চমকে ওঠেন। একটি মেয়ের পচাগলা দেহ দেখেই গ্রামবাসী এবং পুলিশে খবর দেন। এর পরই পুলিশ গিয়ে দেহটি উদ্ধার করে।  মোরাদাবাদের অতিরিক্ত পুলিশ সুপার বিদ্যাসাগর মিশ্র সর্বভারতীয় এক সংবাদমাধ্যমকে জানিয়েছেন, নাবালিকার দেহে একাধিক আঘাতের চিহ্ন পাওয়া গিয়েছে। এই ঘটনায় বেশ কয়েক জনকে সন্দেহের তালিকায় রাখা হয়েছে। খুব শীঘ্রই অপরাধীদের গ্রেফতার করা হবে। একটি দলিত পরিবারের তিন ভাইবোনের মধ্যে সবচেয়ে ছোট ছিল ওই নাবালিকা। তার বাবা সব্জি বেচে সংসার চালান। নাবালিকার মা বলেন, “দু’দিন ধরে পাগলের মতো মেয়েকে খুঁজে বেরিয়েছি। কোথাও পাইনি। পরে জানতে পারলাম একটি আখখেতে মেয়ের দেহ পাওয়া গিয়েছে। যারা আমার মেয়ের এই হাল করেছে তাদের উপযুক্ত শাস্তি চাই।”"
বাড়িতে একা পেয়ে এক পরিযায়ী শ্রমিকের স্ত্রীকে ধর্ষণের চেষ্টার অভিযোগ উঠেছে প্রতিবেশী যুবকের বিরুদ্ধে। নিজেকে বাঁচাতে ধস্তাধস্তির সময়  মহিলার হাঁসুয়ার কোপে জখম হয়েছে ওই যুবক। মালদহের রতুয়ার গোরক্ষা এলাকায় রবিবার রাতের ঘটনা। যুবককে আশঙ্কাজনক অবস্থায় রাতেই মালদহে মেডিক্যালে ভর্তি করা হয়। সোমবার মহিলার অভিযোগ পেয়েই তদন্তে নামে পুলিশ। মহিলাকে এ দিন চাঁচল মহকুমা আদালতে পাঠানো হয়। সেখানে মহিলার গোপন জবানবন্দি নেওয়া হয়েছে বলে আদালত সূত্রে জানা গিয়েছে। রতুয়ার আইসি সুবীর কর্মকার বলেন, “ওই যুবক খারাপ উদ্দেশ্য নিয়ে মহিলার বাড়িতে ঢুকেছিল। সুস্থ হলেই তাকে গ্রেফতার করা হবে। ঘটনার তদন্ত শুরু হয়েছে।” পুলিশ সূত্রে জানা গিয়েছে, মহিলার স্বামী মুম্বইয়ে পরিযায়ী শ্রমিক। তাঁর ছেলেও ভিন্ রাজ্যে থাকেন। বাড়িতে পুত্রবধূ ও এক মেয়েকে নিয়ে থাকেন ওই মহিলা। অদূরেই বাড়ি অভিযুক্ত যুবকের। বিবাহিত হলেও কিছু দিন ধরেই মহিলাকে সে উত্ত্যক্ত করছিল বলে অভিযোগ। নানা ভাবে তার সঙ্গে শারীরিক সম্পর্ক গড়ে তোলার জন্য মহিলাকে প্রলোভন দেওয়া হচ্ছিল বলে অভিযোগ। মহিলা রাজি না হওয়ায় রবিবার একা পেয়ে মহিলার বাড়িতে ঢোকে ওই যুবক। চাঁচল আদালতের বাইরে এ দিন ওই মহিলা বলেন, “আমি বাধা দিলে ধাক্কা মেরে ফেলে দেয়। খাটের পাশে পড়ে যেতেই হাতের সামনে হাঁসুয়া পেয়ে নিজেকে বাঁচাতে তা চালিয়ে দিই।” অভিযুক্তের এক আত্মীয়ের অবশ্য দাবি, মহিলার স্বামী অভিযুক্তের বাড়ির গাছ কেটেছিলেন। সে কথা বলতে বাড়িতে যেতেই মহিলা তাকে হাঁসুয়ার কোপ দেন।
ক্ষমা চেয়েও রেহাই পাচ্ছেন না কর্নাটকের কংগ্রেস নেতা কে আর রমেশ কুমার। ধর্ষণ নিয়ে তাঁর বিতর্কিত মন্তব্যের আঁচ পৌঁছেছে সংসদে। কংগ্রেসের নেত্রী প্রিয়ঙ্কা গাঁধী বঢরা থেকে কেন্দ্রীয় মন্ত্রী স্মৃতি ইরানি, সমাজবাদী পার্টির সাংসদ জয়া বচ্চন, প্রত্যেকেই রমেশের মন্তব্যের তীব্র নিন্দা করেছেন। নির্ভয়ার মা আশা দেবী বলেছেন, ‘‘এই ধরনের জনপ্রতিনিধি থাকা আমজনতার পক্ষে দুর্ভাগ্যজনক।’’ গত কাল কর্নাটক বিধানসভায় কৃষকদের সমস্যা নিয়ে বলতে চাইছিলেন অনেক বিধায়ক। স্পিকার বিশ্বেশ্বর হেগড়ে কাগেরি জানান, সকলকে বলতে দিলে তিনি অধিবেশন চালাবেন কী করে? প্রাক্তন স্পিকার রমেশের দিকে তাকিয়ে তিনি বলেন, ‘‘আমি যখন পরিস্থিতি সামলাতে পারছি না, তখন যেমন চলছে, সেটাই উপভোগ করি।’’ রমেশ তখনই বলে বসেন, ‘‘ধর্ষণ যখন আটকানো যায় না, তখন তা উপভোগ করাই ভাল।’’ স্পিকার বা অন্য সদস্যেরা এই মন্তব্যের কোনও প্রতিবাদ না করে সমস্বরে হাসতে থাকেন। আজ প্রিয়ঙ্কা টুইটারে লেখেন, ‘‘আমি অন্তর থেকে রমেশ কুমারের মন্তব্যের নিন্দা করছি। কেউ এই ধরনের কথা কী ভাবে উচ্চারণ করতে পারেন, তা ব্যাখ্যার অতীত। এর পক্ষে কোনও যুক্তি চলে না। ধর্ষণ একটি ঘৃণ্য অপরাধ। ফুল স্টপ।’’ প্রিয়ঙ্কা মুখ খোলার আগেই টুইটারে রমেশ লিখেছিলেন, ‘‘আমার মন্তব্যের জন্য সকলের কাছে আন্তরিক ভাবে ক্ষমা চাইছি। এই ঘৃণ্য অপরাধকে লঘু করার উদ্দেশ্য আমার ছিল না। ভবিষ্যতে শব্দচয়নের ক্ষেত্রে সতর্ক থাকব।’’ কিন্তু এই টুইটেও বিশেষ সুবিধা হয়নি। আজ সকালে মহিলা বিধায়কদের ক্ষোভের মুখে কর্নাটক বিধানসভায় ফের ক্ষমা চাইতে হয় তাঁকে। রাজ্যের সব মহিলার কাছে ক্ষমাপ্রার্থনা করেন কর্নাটকের প্রদেশ কংগ্রেস সভাপতি ডি কে শিবকুমার। এ দিকে সংসদে নাম না করে প্রিয়ঙ্কাকেই চ্যালেঞ্জ ছুড়ে দেন কেন্দ্রীয় নারী ও শিশুকল্যাণ মন্ত্রী স্মৃতি ইরানি। বলেন, ‘‘কংগ্রেস নেতৃত্ব উত্তরপ্রদেশে বলে থাকেন, ‘লড়কি হুঁ, লড় সকতি হুঁ।’ সাহস থাকলে আগে এই জনপ্রতিনিধিকে বহিষ্কার করুন।’’ সংসদের বাইরে জয়া বচ্চন বলেন, ‘‘এই ধরনের মানসিকতার লোক বিধানসভা বা সংসদে রয়েছেন, ভাবতেই লজ্জা করছে!’’ কর্নাটক বিধানভার স্পিকার বিশ্বেশ্বর আজ বলেছেন, ‘‘উনি যখন ক্ষমা চেয়েছেন, তখন বিষয়টিকে আর টেনে যাওয়া উচিত নয়।’’ কংগ্রেস যদিও রমেশের পাশাপাশি তাঁরও সমালোচনা করেছে। দলের মুখপাত্র রণদীপ সুরজেওয়ালা বলেন, ‘‘স্পিকার এবং ওই প্রবীণ বিধায়কের মধ্যে যে চূড়ান্ত আপত্তিকর রসিকতার আদানপ্রদান হয়েছে, কংগ্রেস তা অনুমোদন করে না।’’ কংগ্রেসের রাজ্যসভার নেতা মল্লিকার্জুন খড়্গে বলেন, ‘‘ওই মন্তব্যের নিন্দা করছি। স্পিকার ওই মন্তব্যের সময়ে হাসছিলেন। সেটাও আমরা অনুমোদন করছি না।’’ নির্ভয়ার মা আশা দেবীর কথায়, ‘‘ধর্ষণ নিয়ে নেতারা মজা করেন কী করে? এই ধরনের অপরাধের পরে একটি মেয়ের জীবন তছনছ হয়ে যায়। এঁরা অসুস্থ মানসিকতার লোক।’’                                              
"কর্নাটক বিধানসভায় ‘ধর্ষণ’ নিয়ে কংগ্রেস নেতা কে আর রমেশ কুমারের মন্তব্যের কড়া সমালোচনা করলেন নির্ভয়ার মা আশা দেবী। তাঁর  মতে, ধর্ষণ নিয়ে এ ধরনের মন্তব্যেই বোঝা যায় যে কতটা ‘অসুস্থ মানসিকতা’র এ সমস্ত রাজনৈতিক নেতা। এ ধরনের জনপ্রতিনিধি থাকাও আম জনতার কাছে দুর্ভাগ্যজনক বলে মনে করেন তিনি।
বৃহস্পতিবার বিধানসভার শীতকালীন অধিবেশনে ধর্ষণ নিয়ে বিতর্কিত মন্তব্য করে বসেন রমেশ কুমার। বিধানসভার প্রাক্তন স্পিকার রমেশ বৃহস্পতিবার বলেছিলেন, ‘‘ধর্ষণ যখন অনিবার্য, তখন শুয়ে থেকে তা উপভোগ করা উচিত।’’ যদিও এই মন্তব্যের পর বিতর্ক ছড়াতেই ক্ষমা চেয়েছেন ওই কংগ্রেস বিধায়ক। টুইটারে তিনি লিখেছেন, ‘ধর্ষণ নিয়ে যে অসতর্ক মন্তব্য বিধানসভায় করেছি, সে জন্য আন্তরিক ভাবে সকলের কাছে ক্ষমা চাইছি। এ ঘৃণ্য অপরাধকে তুচ্ছ করা বা এতে আলোকপাত করা আমার উদ্দেশ্য ছিল না। ভবিষ্যতে শব্দ চয়নের ক্ষেত্রে আরও সতর্ক থাকব।’ তবে রমেশের ক্ষমাপ্রার্থনার পরেও বিতর্ক থামেনি।
২০১৬ সালের ১৬ ডিসেম্বর দিল্লির একটি চলন্ত বাসে গণধর্ষণের শিকার হয়েছিলেন আশার মেয়ে জ্যোতি সিংহ। ওই ঘটনার পর হাসপাতালে চিকিৎসাধীন জ্যোতির মৃত্যু হয়। দেশ-বিদেশ তোলপাড় করা এই ঘটনায় অপরাধীদের শাস্তির দাবিতে চলে লাগাতার আন্দোলন। সে সময় নির্যাতিতার নামকরণ করা হয়েছিল ‘নির্ভয়া’। ওই ঘটনায় চার জন অপরাধীর ফাঁসি হলেও আদালতে নাবালক প্রমাণিত হওয়ায় ছাড়া পেয়ে গিয়েছিল এক ধর্ষক। রমেশ কুমারের মন্তব্যের পর কড়া প্রতিক্রিয়া জানিয়েছেন আশা দেবী। তাঁর প্রশ্ন, ‘‘ধর্ষণ নিয়ে এ সব নেতারা কী ভাবে মজা করেন?’’ তাঁর মতে, ‘‘এ ধরনের অপরাধের পর একটি মেয়ের জীবন পুরোপুরি তছনছ হয়ে যায়। এই সমস্ত নেতার জন্যই মেয়েদের হুমকি দেওয়া হয়, অপরাধ বেড়েই চলে। এঁরা অসুস্থ মানসিকতার লোক।’’
এ ধরনের জনপ্রতিনিধি থাকাও সমাজের কাছে দুর্ভাগ্যজনক বলে মনে করেন আশা। তিনি বলেন, ‘‘ধর্ষণের মতো অপরাধ হলে লোকেরা আগ বাড়িয়ে বলেন, অপরাধী নাবালক বা অশিক্ষিত। কিন্তু আমাদের বিধায়ক-সাংসদ- মন্ত্রীরা যখন এ ধরনের মন্তব্য করেন, তখন সে কথার মাধ্যমে তাঁদের মানসিকতা টের পাওয়া যায়। তিনি যে-ই হোক না কেন, তিনি যে দলেরই হন, মানুষ অনেক আশা করে তাঁকে আমাদের সুরক্ষা ও উন্নয়নের জন্য নির্বাচন করেছেন। কিন্তু যে মানুষ বলেন, ‘ধর্ষণ উপভোগ করুন’, তখন আমাদের এ ধরনের প্রতিনিধি থাকাটাই অত্যন্ত দুর্ভাগ্যজনক হয়ে পড়ে।’’"
ধর্ষণ নিয়ে বিতর্কিত মন্তব্য করে বিতর্কে জড়ালেন কর্নাটকের এক প্রবীণ কংগ্রেস নেতা। বৃহস্পতিবার কর্নাটক বিধানসভায় ওই মন্তব্য করেছেন তিনি। কর্নাটক বিধানসভার শীতকালীন অধিবেশনে বৃহস্পতিবার উপস্থিত ছিলেন কংগ্রেস নেতা কেআর রমেশ কুমার। তিনি বিধানসভার প্রাক্তন স্পিকারও বটে। বৃহস্পতিবার তিনি বলেছেন, ‘‘ধর্ষণ যখন অনিবার্য, তখন শুয়ে থেকে তা উপভোগ করা উচিত।’’ তার এই মন্তব্যের পর হাসিতে ফেটে পড়েন বিধানসভার সদস্যরা। কর্নাটক বিধানসভার বর্তমান স্পিকার বিশ্বেশ্বর হেগড়ে কাগেরিও রমেশের কথায় হাসতে শুরু করেন। বিধানসভায় কৃষকদের বিষয় নিয়ে আলোচনার জন্য সময় চাইছিলেন কংগ্রেস নেতারা। তখন স্পিকার বিশ্বেশ্বর জানান, সকলের জন্য সময় বরাদ্দ করলে হাউসের কাজ কী করে হবে। বিশ্বেশ্বর বলেছেন, ‘‘আপনারা যা ঠিক করবেন তাতেই আমি হ্যাঁ বলব। আমি ব্যবস্থার পরিবর্তন বা নিয়ন্ত্রণ করতে তো পারব না। তাই পরিস্থিতিকে উপভোগ করতে হবে। হাউসের কার্যক্রম নিয়েই আমার চিন্তা।’’ স্পিকারের এই কথার পরই কংগ্রেস নেতা রমেশ ধর্ষণের সঙ্গে বিষয়টির তুলনা করে ওই বিতর্কিত মন্তব্য করেন।  যদিও এই মন্তব্যের পর বিতর্ক ছড়াতেই ক্ষমা চেয়েছেন ওই কংগ্রেস বিধায়ক। নিজের টুইটার হ্যান্ডলে তিনি লিখেছেন, ‘ধর্ষণ নিয়ে যে মন্তব্য আমি বিধানসভায় করেছি তার জন্য আমি সকলের কাছে ক্ষমা চাইছি। ঘৃণ্য অপরাধকে আলোকিত করা আমার উদ্দেশ্য ছিল না। শব্দ চয়নের ক্ষেত্রে ভবিষ্যতে আমি আরও সতর্ক থাকব।’ I would like to express my sincere apologies to everyone for the indifferent and negligent comment I made in today’s assembly about “Rape!” My intention was not trivialise or make light of the heinous crime, but an off the cuff remark! I will choose my words carefully henceforth! প্রসঙ্গত, কর্নাটকে মহিলাদের বিরুদ্ধে অপরাধের সংখ্যা যথেষ্ট বেশি। কর্নাটক রাজ্য পুলিশের দেওয়া তথ্য অনুসারে, ২০১৯ সালের জানুয়ারি থেকে ২০২১ সালের মে মাসের মধ্যে ১ হাজার ১৬৮টি ধর্ষণের ঘটনা ঘটেছে সে রাজ্যে। যার মধ্যে অধিকাংশই গণধর্ষণের ঘটনা। কর্নাটকের চামুন্ডি পাহাড়ে ধর্ষণের ঘটনার পর সে রাজ্যের স্বরাষ্ট্রমন্ত্রীর বক্তব্য নিয়ে শোরগোল পড়েছিল। তিনি বলেছিলেন, নির্জন স্থানে কোনও মহিলার পুরুষ বন্ধুদের সঙ্গে যাওয়া উচিত নয়।
তুফানগঞ্জ কলেজে ধর্ষণের ঘটনায় বেফাঁস মন্তব্য করে বিপাকে পড়তে পারেন কোচবিহার জেলার এক তৃণমূল নেতা। তৃণমূল শীর্ষ নেতৃত্ব সূত্রে খবর, শুক্রবার ওই নেতার বিরুদ্ধে দলের সর্বভারতীয় সাধারণ সম্পাদক অভিষেক বন্দ্যোপাধ্যায়ের দফতরে রিপোর্ট জমা পড়েছে। অভিযুক্ত নেতার নাম অভিজিৎ দে ভৌমিক ওরফে হিপ্পি। অভিজিৎ এ বারের বিধানসভা ভোটে কোচবিহার দক্ষিণ থেকে তৃণমূল প্রার্থীও হয়েছিলেন। কিন্তু বিজেপি বিধায়ক নিখিল রঞ্জনের কাছে পরাজিত হয়েছিলেন। গত ৩০ নভেম্বর কোচবিহারের তুফানগঞ্জ কলেজের এক পড়ুয়াকে ধর্ষণের অভিযোগ উঠে এক বহিরাগতের বিরুদ্ধে। ঘটনাটি ঘটেছে কলেজের মধ্যেই। ঘটনার পর গ্রেফতার করা হয় অভিযুক্তকে। তুফানগঞ্জ কলেজের গ্রন্থাগারের কাছে দ্বিতীয় বর্ষের ওই ছাত্রীকে ধর্ষণ করা হয় বলে অভিযোগ। অভিযুক্ত তাপস দাস কলেজেরই প্রাক্তন ছাত্র। সেই ঘটনা নিয়েই অভিজিৎ বেফাঁস মন্তব্য করেন বলে অভিযোগ উঠেছে। বিষয়টি নজরে আসতেই জেলা তৃণমূল নেতৃত্বকে এ বিষয়ে একটি রিপোর্ট দিতে বলেন দলের রাজ্য নেতৃত্ব। সূত্রের খবর, শুক্রবার সকালে ওই রিপোর্ট কলকাতার এক শীর্ষ নেতার দফতরে জমা পড়েছে। বিকেলেই তিনি ওই রিপোর্ট খতিয়ে দেখে তা দলের সর্বভারতীয় সম্পাদকের দফতরের জমা দিয়েছেন। এ ক্ষেত্রে কোচবিহারের ওই নেতার বিরুদ্ধে কড়া পদক্ষেপ নেওয়া হতে পারে বলেই তৃণমূল সূত্রে খবর। কোনও ধর্ষণের ঘটনা নিয়ে কোনও বেফাঁস বা বিতর্কিত মন্তব্য দল বরদাস্ত করবে না বলেই জানিয়েছেন এক শীর্ষ নেতা। তাঁর কথায়, ‘‘যে যত বড় নেতাই হোন না কেন, তাঁকে পার্টির শৃঙ্খলা যেমন মানতে হবে, তেমনই মহিলাদের প্রতিও সম্মানজনক দৃষ্টিভঙ্গী রাখতে হবে। ওই নেতার কথাকে দল সমর্থন করে না। তাই যাবতীয় রিপোর্ট দেখে সিদ্ধান্ত নেবেন দলের সর্বোচ্চ নেতৃত্বই।’’ শুক্রবার ডায়মন্ডহারবারে এমপি কাপের উদ্বোধনে ব্যস্ত ছিলেন অভিষেক। তাই মনে করা হচ্ছে আগামী কয়েক দিনের মধ্যেই রিপোর্ট দেখেই তিনি এ বিষয়ে সিদ্ধান্ত নেবেন। প্রসঙ্গত, তুফানগঞ্জ ধর্ষণ কাণ্ড ও তৃণমূল নেতার বিতর্কিত মন্তব্য নিয়ে সরব হয়েছে বিজেপি। কোচবিহার জেলায় এই ঘটনার বিরুদ্ধে তুফানগঞ্জের বিজেপি বিধায়ক মালতী রাভা মিছিল করেছেন।
"কোচবিহারের তুফানগঞ্জ কলেজের এক পড়ুয়াকে ধর্ষণের অভিযোগ উঠল বহিরাগতের বিরুদ্ধে। গত ৩০ নভেম্বর ঘটনাটি ঘটেছে কলেজের মধ্যেই। ঘটনার পর অসুস্থ হয়ে পড়েন ওই পড়ুয়া। তাঁকে তুফানগঞ্জ মহকুমা হাসপাতালে ভর্তি করানো হয়েছে। গ্রেফতার করা হয়েছে অভিযুক্তকে।
গত মঙ্গলবার তুফানগঞ্জ কলেজের গ্রন্থাগারের কাছে দ্বিতীয় বর্ষের ওই ছাত্রীকে ধর্ষণ করা হয় বলে অভিযোগ। অভিযুক্ত তাপস দাস কলেজেরই প্রাক্তন ছাত্র। অভিযোগ, মঙ্গলবার নির্জনতার সুযোগ নিয়ে ওই কাণ্ড ঘটিয়েছেন তাপস। শুক্রবার তুফানগঞ্জ থানায় ধর্ষণের অভিযোগ দায়ের করে ছাত্রীর পরিবার। তুফানগঞ্জ কলেজের পরিচালন কমিটির সভাপতি অনন্তকুমার বর্মা বলেন, ‘‘বিষয়টি সম্পর্কে আমরা অবগত। ছাত্রীটি অসুস্থ বলে শুনেছি। ওঁর পরিবারের সঙ্গে দেখা করে কথা বলব।’’ তুফানগঞ্জ থানা সূত্রে খবর, পরিবারের অভিযোগের ভিত্তিতে ঘটনার তদন্ত শুরু হয়েছে। অভিযুক্তকে গ্রেফতার করা হয়েছে বলে শনিবার জানিয়েছে পুলিশ।"
আট বছরের এক বালিকাকে খুনের অভিযোগ উঠল ফরাক্কার এক গ্রামে। পরিবারের সন্দেহ, ওই বালিকাকে ধর্ষণের পর খুন করা হয়েছে। পুলিশ অভিযোগ খতিয়ে দেখছে। শুক্রবার রাত ৮টা নাগাদ পাশেই এক চায়ের দোকানে টিভি দেখতে যাওয়ার কথা বলে বাড়ি থেকে বেরিয়ে ছিল ওই বালিকা। কিন্তু গভীর রাত হয়ে গেলেও সে ফেরেনি। রাতে খোঁজ করে বালিকার সন্ধান মেলেনি। এরপর শনিবার সকালে বাড়ি থেকে কিছুটা দূরে নদীর পাড় থেকে তার অর্ধনগ্ন দেহ উদ্ধার হয়। পরে ফরাক্কা থানার পুলিশ গিয়ে দেহ উদ্ধার করে ময়নাতদন্তে পাঠায়। মৃতার বাবার অভিযোগ, তাঁর মেয়ের উপর যৌন-নির্যাতন চালানো হয়েছে। সে দুর্বৃত্তকে চিনে ফেলায় পরে তাকে শ্বাসরোধ করে খুন করা হয়। ওই ব্যক্তির দাবি, তাঁর মেয়ের মুখে আঁচড়ের দাগ পাওয়া গিয়েছে। তিনি এ দিন বলেন, ‘যে বা যারা এই ঘটনার সঙ্গে যুক্ত তারা আমাদের পরিচিত কেউ বলে আমি নিশ্চিত। সম্ভবত আমার মেয়ে ওদের চিনে ফেলায় ওকে প্রাণেও মেরে ফেলা হল।’’ এই ঘটনায় সিআইডি তদন্তের দাবি জানিয়েছে নাবালিকার পরিবার। জঙ্গিপুরের পুলিশ সুপার ওয়াই রঘুবংশী ধর্ষণ করা হয়েছে কি না, সে বিষয়ে কিছু বলেননি। তাঁর কথায়, ‘‘ময়নাতদন্তের রিপোর্টের  জন্য অপেক্ষা করা হচ্ছে। একজন অভিজ্ঞ পুলিশ অফিসার এই ঘটনার তদন্ত করছেন। দোষী উপযুক্ত শাস্তি পাবে।’’ স্থানীয় সূত্রে জানা গিয়েছে, ওই পরিবারটি আগে দিল্লিতে থাকত। কয়েক বছর আগে তারা ওই গ্রামে এসে বসবাস শুরু করে। অতি দুঃস্থ পরিবারটি। ওই পরিবারের কর্তা পেশায় ফেরিওয়ালা। তবে করোনা আবহে বাড়িতেই রোজগারহীন হয়ে দিন কাটছে তাঁর। অন্যের সাহায্যে কোনওরকমে সংসার চলে তাঁদের। এতদিন কাঁচা বাড়ি ছিল। সম্প্রতি ‘বাংলা আবাস’ প্রকল্পে ঘর পেয়েছে পরিবারটি। মৃতার মা জানান, বাড়িতে টিভি নেই। কিন্তু তাঁর মেয়ে টিভি দেখতে ভালবাসত। পাশেই চায়ের দোকানে টিভি চলে। মেয়ে প্রায় প্রতিদিন সন্ধের পর সেই দোকানে কিছু ক্ষণের জন্য টিভি দেখতে যেত। ওইদিনও রাতের খাওয়াদাওয়ার পর টিভি দেখতে গিয়েছিল ওই বালিকা। কিন্তু রাত ১০টা বেজে গেলেও সে বাড়ি না ফেরায় খোঁজখবর শুরু হয়। ততক্ষণে চায়ের দোকানও বন্ধ হয়ে গিয়েছে। পাশেই একটি মাঠে নৈশ ক্রিকেট খেলা চলছিল। সেখানে গিয়ে খুঁজে দেখেন পরিবারের লোকজন। কিন্তু রাতে কোথাও তার সন্ধান মেলেনি। মৃতার কাকা বলেন, “সকালে গিয়ে দেখি নদীর পাড়ে বিবস্ত্র অবস্থায় পড়ে রয়েছে ও। মুখের বিভিন্ন জায়গায় নখের আঁচড়ের দাগ। আমরা নিশ্চিত, ওকে ধর্ষণ করে খুন করা হয়েছে।’’ স্থানীয় সূত্রে খবর, বছর দুয়েক আগেও একই জায়গায় এক বালিকাকে ধর্ষণ করে খুনের অভিযোগ উঠেছিল।
সৎমেয়েকে লাগাতার ধর্ষণ ও যৌন নিগ্রহের অপরাধে এক ব্যক্তিকে ৪০ বছর কারাবাসের সাজা দিল শিয়ালদহ আদালত। শুক্রবার অতিরিক্ত জেলা এবং দায়রা বিচারক (১) চিন্ময় চট্টোপাধ্যায় এই রায় দিয়েছেন। এই মামলার সরকারি কৌঁসুলি উত্তম ঘোষ জানান, দোষী ব্যক্তিকে কারাদণ্ড দেওয়ার পাশাপাশি ২০ হাজার টাকা জরিমানা করা হয়েছে। নিগৃহীতা কিশোরীকে তিন লক্ষ টাকা ক্ষতিপূরণ দেওয়ার জন্য জেলা আইনি পরিষেবা কর্তৃপক্ষকে নির্দেশ দিয়েছেন বিচারক। পকসো মামলায় আগে যাবজ্জীবন ও ২০ বছরের জেল হয়েছে। কিন্তু ৪০ বছর কারাবাসের সাজা এ রাজ্য তো বটেই, গোটা দেশেও বিরল বলে দাবি করেছেন আইনজীবীদের অনেকে। উত্তমবাবু জানান, শিশুদের ধর্ষণের ক্ষেত্রে সর্বনিম্ন সাজা ২০ বছর কারাবাস। তা ছাড়া, আমৃত্যু কারাবাস ও মৃত্যুদণ্ডও হতে পারে। এ দিন আদালতের পর্যবেক্ষণ, যে বাবার কাছে শিশুর স্নেহ-ভালবাসা পাওয়ার কথা, সেই বাবার তরফে এমন নিষ্ঠুর নির্যাতন ঘৃণ্যতম অপরাধ। এই মামলায় বিচার প্রক্রিয়াও অত্যন্ত দ্রুত শেষ হয়েছে। সূত্রের খবর, ২৩ জুলাই এফআইআর রুজু করা হয়েছিল। কলকাতা পুলিশের এসআই অণিমা বিশ্বাস অগস্টে চার্জশিট জমা দেন। মোট ১৩ জন সাক্ষীর বয়ান নেওয়া হয়। আসামিকে হেফাজতে রেখেই গোটা বিচার প্রক্রিয়া হয়েছে বলে সরকারি কৌঁসুলি জানিয়েছেন। পুলিশ সূত্রের খবর, নিগৃহীতা কিশোরী পার্ক সার্কাস এলাকার বাসিন্দা। তার বাবা মারা যাওয়ার পরে মা দ্বিতীয় বার বিয়ে করেছিলেন। কিন্তু ২০১৮ সাল নাগাদ তিনি বাড়ি ছেড়ে চলে যান। তখন থেকেই তার সঙ্গে জোর করে শারীরিক সম্পর্ক শুরু করে তার সৎবাবা। পুলিশকে কিশোরী জানিয়েছে, সে আপত্তি করলে মারধর করে আটকে রাখা হত। চলতি বছরের জুলাইয়ে কিশোরী ঘটনাটি সবাইকে জানানোর কথা বললে তাকে মারধর করে বাড়ি থেকে বার করে দেয় ওই ব্যক্তি। তার পরেই কিশোরী স্থানীয় এক ব্যক্তিকে ঘটনার কথা জানায়। তিনি কিশোরীকে থানায় নিয়ে যান। পুলিশ সূত্রের দাবি, অভিযোগ নথিভুক্ত করার পরে কিশোরীর ডাক্তারি পরীক্ষা করানো হয়েছিল। তাতে নিয়মিত ধর্ষণের প্রমাণ মিলেছে। কিশোরী এবং আসামির জামাকাপড় ও দেহরসের নমুনা সেন্ট্রাল ফরেন্সিক ল্যাবরেটরিতে পাঠানো হয়েছিল। কেন্দ্রীয় ল্যাবরেটরির দুই বিজ্ঞানী আদালতে সাক্ষ্যও দিয়েছেন।
শিশুদের উপর যৌননির্যাতনের বিষয়ে ‘অদ্ভূত’ রায় দিল ইলাহাবাদ হাই কোর্ট। আদালতের পর্যবেক্ষণ, নাবালক বা নাবালিকার সঙ্গে মুখমেহন (ওরাল সেক্স) ‘গুরুতর যৌন হেনস্থা’ নয়। প্রোটেকশন অব চিলড্রেন ফ্রম সেক্সুয়াল অফেন্সেস (পকসো) আইনে এই অভিযোগে দোষীর শাস্তির সংস্থান রয়েছে ১০ বছর। তবে ওই মামলায় তা কমিয়ে সাত বছর কারাদণ্ডের সাজা দিয়েছে ইলাহাবাদ হাই কোর্ট। নাবালক এবং নাবালিকার উপর ধর্ষণ বা যৌন হেনস্থার ঘটনায় অভিযুক্তদের বিরুদ্ধে পকসো আইনে মামলা দায়ের করা হয়। হাই কোর্টের দেওয়া নির্দেশে বলা হয়েছে, অভিযুক্ত যদি নাবালক বা নাবালিকার সঙ্গে মুখমেহন বা এই জাতীয় কিছু করেন, তাহলে তা পকসো আইনের ৫/৬ বা ৯ (এম) ধারায় তা শাস্তিযোগ্য অপরাধ নয়। ওই নির্দেশে আরও বলা হয়েছে, ‘অঙ্গপ্রবেশ’ (পেনিট্রেটিভ) যৌন হেনস্থা’র শ্রেণিতে আসা কাজগুলি পকসো আইনের ৪ নম্বর ধারা অনুযায়ী শাস্তিযোগ্য অপরাধ। Reducing jail term of an accused from 10 to 7 years, the Allahabad High Court said that Oral sex with a minor does not come under 'aggravated sexual assault' under the Protection of Children from Sexual Offences (POCSO) Act. pic.twitter.com/zxrgWr9mzK ১০ বছরের এক নাবালককে যৌন হেনস্থায় অভিযুক্ত এক ব্যক্তিকে ঝাঁসির একটি আদালত ১০ বছরের জেলের সাজার নির্দেশ দিয়েছিল। তার পরই ইলাহাবাদ হাই কোর্টের দ্বারস্থ হয়েছিল নাবালক হেনস্থায় দোষীসাব্যস্ত ব্যক্তি। বুধবার ওই ব্যক্তির সাজার মেয়াদ ১০ বছর থেকে কমিয়ে সাত বছর করেছে হাই কোর্ট।
মৃত্যুর এক বছর পরেও বিতর্ক পিছু ছাড়ল না দিয়েগো মারাদোনার। আগামী বৃহস্পতিবার আর্জেন্টিনার এই বিশ্বকাপজয়ী অধিনায়কের প্রথম মৃত্যুবার্ষিকী। তার কয়েক দিন আগেই কিউবার এক যুবতী তাঁর বিরুদ্ধে ধর্ষণের অভিযোগ এনেছেন। ম্যাভিস আলভারেজ নামের ৩৭ বছরের ওই যুবতীর অভিযোগ, ২১ বছর আগে হাভানায় তাঁকে ধর্ষণ করেন মারাদোনা। ১৬ বছর বয়সে ধর্ষিতা হওয়ায় তাঁর ছোটবেলা নষ্ট হয়ে গিয়েছিল বলে অভিযোগ করেছেন তিনি। গত সপ্তাহে আর্জেন্টিনার ন্যায়বিচার মন্ত্রকের সামনে জবানবন্দি দেন তিনি। তার আগে বুয়েনস আইরেসে সাংবাদমাধ্যমের সামনে তিনি জানান, মারাদোনার বয়স তখন ৪০ বছর। মাদকের নেশা ছাড়ানোর জন্য হাভানাতে একটি ক্লিনিকে থাকতেন দিয়েগো। সেখানেই আলভারেজকে ধর্ষণ করেন তিনি। আলভারেজ বলেন, ‘‘আমার মুখ বেঁধে ধর্ষণ করে মারাদোনা। পাশের ঘরে আমার মা ছিল। আমার ছোটবেলাটা নষ্ট করে দিয়েছিল ও। সেই সময়ের কথা ভাবলে আজও আমি আঁতকে উঠি।’’ আলভারেজ জানান, তার পর থেকে বেশ কয়েক বছর তাঁর সঙ্গে সম্পর্ক রেখেছিলেন মারাদোনা। তাঁর পরিবারের সেই সম্পর্কে আপত্তি থাকলেও তাঁরা মুখে কিছু বলতে পারেননি। কারণ কিউবা সরকারের সঙ্গে ভাল সম্পর্ক ছিল ফুটবল তারকার। এই বিষয়ে অবশ্য এখনও কিছু মন্তব্য করেনি কিউবা সরকার। এই ঘটনার পরে প্রশ্ন উঠেছে, মারাদোনার ম়ৃত্যুর পরে কেন ধর্ষণের অভিযোগ করলেন আলভারেজ। তার জবাবে তিনি বলেন, ‘‘যে সব মহিলারা এই ধরনের ঘটনার শিকার তাঁদের সাহায্যের জন্য মুখ খুলেছি। আমি যতটা পারব তাঁদের সাহায্য করব।’’ যদিও এই বিষয়ে মারাদোনার আইনজীবী বা তাঁর পরিবারের তরফে কোনও মন্তব্য করা হয়নি।
বিয়ের প্রতিশ্রুতি দিয়ে তৃতীয় বর্ষের এক ছাত্রীকে একাধিক বার ধর্ষণের অভিযোগ উঠল তাঁরই ‘প্রেমিকে’র বিরুদ্ধে। অভিযোগ, একটি গেস্ট হাউসে নিয়ে গিয়ে ধর্ষণের ছবি তুলে তা নেটমাধ্যমে ছড়িয়ে দেন ছাত্রীর ‘প্রেমিক’। এই ঘটনায় অপমানিত হয়েই আত্মহত্যা করার চেষ্টা করেন ওই ছাত্রী। শুক্রবার হাসপাতালে তাঁর মৃত্যু হয়। ছাত্রীর পরিবারের এই অভিযোগের ভিত্তিতে তদন্ত শুরু করেছে মিনাখাঁ থানার পুলিশ। তবে অভিযুক্ত যুবক পলাতক। পুলিশ সূত্রে খবর, ওই ছাত্রীর উওর ২৪ পরগনার বসিরহাটের মিনাখাঁ থানার মঠবাড়ি এলাকার বাসিন্দা ছিলেন। বসিরহাট কলেজের তৃতীয় বর্ষের ওই ছাত্রীর সঙ্গে হাসনাবাদ থানার দক্ষিণ ভেবিয়ার বছর ছাব্বিশের যুবক হাবিবুল্লাহ্ গাজির পরিচয় হয়েছিল বছরখানেক আগে। তার পর থেকে তাঁদের মধ্যে প্রেমের সম্পর্ক গড়ে ওঠে বলে দাবি। ছাত্রীর বাবার অভিযোগ, বিয়ের প্রতিশ্রুতি দিয়ে টাকি গেস্ট হাউসে নিয়ে গিয়ে একাধিক বার তাঁর মেয়েরে ধর্ষণ করেছেন গাজি। পাশাপাশি, ছাত্রীর একাধিক অশ্লীল ভিডিয়ো তৈরি করে তা ভাইরাল করে দেওয়ার অভিযোগও উঠেছে গাজির বিরুদ্ধে। পরিবারের অভিযোগ, দীর্ঘদিন ধরে গাজিকে বিয়ের কথা বলেছে ছাত্রীটি। তবে তাতে গুরুত্ব দেননি গাজি। ইতিমধ্যে একাধিক বার তাঁকে ধর্ষণ করেন তিনি। পাশাপাশি, ওই অশ্লীল ভিডিয়ো ভাইরাল হওয়ার পরে নানা মহলে অপমানিত হতে হয়েছিল ওই ছাত্রীকে। অপমানের জ্বালা সহ্য করতে না পেরে অবশেষে গত সোমবার গায়ে আগুন দিয়ে আত্মহত্যার চেষ্টা করেন তিনি। এর পর পরিবারের লোকজন তাঁকে প্রথমে মিনাখাঁ গ্রামীণ হাসপাতাল এবং পরে কলকাতার চিত্তরঞ্জন হাসপাতালে নিয়ে যান। শুক্রবার সেখানেই মারা যান ওই ছাত্রী। এর পর মিনাখাঁ থানায় গাজির বিরুদ্ধে অভিযোগ দায়ের করে ছাত্রীর পরিবার। সেই অভিযোগের ভিত্তিতে তদন্ত শুরু করেছে মিনাখাঁ থানার পুলিশ। পাশাপাশি, অভিযুক্ত যুবকের খোঁজে বিভিন্ন থানায় বার্তাও পাঠানো হয়েছে বলে জানিয়েছেন তদন্তকারীরা।
"অন্য জাতের ছেলেকে বিয়ে করার ‘অপরাধে’ নিজের মেয়েকে ধর্ষণ করলেন বাবা! তার পর নিজের হাতে মেয়েকে এবং তাঁর আট মাসের শিশুপুত্রকে খুন করেন বলেও অভিযোগ।
মধ্যপ্রদেশের রাজধানী ভোপালের অদূরে রতিবাদ এলাকায় ওই ঘটনা ঘটেছে বলে অভিযোগ। ধর্ষণ এবং খুনের দায়ে পুলিশ ৫৫ বছরের বাবাকে গ্রেফতার করেছে। জোড়া খুনে সাহায্য করার অভিযোগে গ্রেফতার করা হয়েছে নিহতের ভাইকেও। পুলিশ জানিয়েছে, বাড়ির অমতে বছর খানেক আগে ভিন জাতে বিয়ে করেছিলেন ২৫ বছরের ওই মহিলা। বাড়িতে ডেকে এনে গত ৫ নভেম্ভর তাঁর ছোট মেয়ে এবং তাঁর শিশুসন্তানকে খুন করেন অভিযুক্ত ব্যক্তি। খুনের আগে ধর্ষণও করেন নিজের মেয়েকে। তার পর ছেলে সাহায্যে অদূরে জঙ্গলে দেহ দু’টি পুঁতে দেন। পরে বড় মেয়ের কাছে ‘সম্মানরক্ষায়’ খুনের কথা জানালেও ধর্ষণের ঘটনাটি অভিযুক্ত গোপন করেন বলে অভিযোগ। সূত্রে খবর পেয়ে ১৪ নভেম্বর পুলিশ গিয়ে দেহ দু’টি উদ্ধার করে।"
"স্বামীর বিরুদ্ধে জোর করে দেহ ব্যবসায় নামানোর অভিযোগ তুললেন দাউদ ইব্রাহিম-ঘনিষ্ঠ রিয়াজ ভাট্টির স্ত্রী রেহনুমা ভাট্টি। শুধু তাই নয়, তাঁর অভিযুক্তের তালিকায় রয়েছেন বেশ কয়েক জন রাজনীতিক এবং ত্রীড়াবিদও।
গত ২৪ সেপ্টেম্বর মুম্বই পুলিশ কমিশনারের কাছে এই মর্মে একটি অভিযোগ করেছেন রেহনুমা। সম্প্রতি ‘দ্য প্রিন্ট’-এর হাতে সেই অভিযোগপত্র এসেছে। অভিযোগপত্রে কোনও ঠিকানা, নির্দিষ্ট তারিখ এবং কোথায় তাঁর সঙ্গে এমন ঘটনা ঘটেছে সে কথা উল্লেখ নেই। রেহনুমার অভিযোগ, পুলিশে এফআইআর দায়ের করার জন্য বার বার চেষ্টা করেছিলেন তিনি। কিন্তু তারা সহযোগিতা করছিল না। সেপ্টেম্বরে তাঁর অভিযোগপত্র জমা নেওয়া হয়। কিন্তু নভেম্বর মাস পড়ে গেলেও এখনও কোনও ব্যবস্থা নেওয়া হয়নি। তাঁর দাবি, পুলিশের শীর্ষ স্তরের আধিকারিকদের সঙ্গে একাধিক বার দেখা করেছেন। কিন্তু তাঁর কাছে টাকা চাওয়া হয়েছে। রেহনুমার কথায়, “কেন আমি টাকা দিতে যাব? আমি কোনও অন্যায় করিনি। পুলিশও অন্যতম অপরাধী।” রেহনুমা অভিযোগপত্রে জানিয়েছেন, ২০১১-১২ সালে এক ব্যক্তির সঙ্গে জোর করে শারীরিক সম্পর্ক স্থাপনে বাধ্য করেছিলেন তাঁর স্বামী। ২০১৪-১৫ সালে এক ক্রিকেটার এবং আরও কয়েক জন ক্রীড়াবিদও তাঁকে ধর্ষণ করেন। শুধু তাই নয়, তাঁকে ধর্ষণ করেছেন এক প্রাক্তন কেন্দ্রীয় মন্ত্রীও। রেহনুমার দাবি, ওই মন্ত্রীর সামনে তাঁকে নগ্ন হয়ে নাচতে বাধ্য করা হয়েছিল। তিনি আপত্তি করায় বেধড়ক মারধর করা হয়।  ডেপুটি পুলিশ কমিশনার মঞ্জুনাথ সিঙ্ঘে স্বীকার করেছেন যে এ রকম একটি অভিযোগ জমা পড়েছে। তবে সেই অভিযোগ সম্পর্কে তিনি বিশেষ কিছু জানেন না। যেখানে অভিযোগপত্র জমা পড়েছে সেই সান্তাক্রুজ থানার এক আধিকারিক জানিয়েছেন, তদন্ত চলছে। এ বিষয়ে সবিস্তার তথ্য প্রকাশ করা যাবে না।"
টি-টোয়েন্টি বিশ্বকাপের পাকিস্তান ম্যাচে হারের পর নেটমাধ্যমে বিরাট কোহলীর মেয়ে ভামিকাকে ধর্ষণ করার হুমকি দিয়েছিলেন এক ব্যক্তি। তাঁকে বুধবার হায়দরাবাদ থেকে পাকড়াও করল মুম্বই পুলিশ। জানা গিয়েছে, তিনি পেশায় সফটওয়্যার ইঞ্জিনিয়ার। নাম রামনাগেশ আলিবাতিনি। হায়দরাবাদের একটি তথ্যপ্রযুক্তি সংস্থায় কর্মরত ছিলেন। এখন পিএইচ ডি করার জন্য চাকরি থেকে ইস্তফা দিয়েছেন। এর আগে খাবার ডেলিভারির কাজও করেছেন তিনি। পাকিস্তানের বিরুদ্ধে হারের পর নেটমাধ্যমে মহম্মদ শামির উদ্দেশে কুৎসিত আক্রমণ করা হয়। নিউজিল্যান্ড ম্যাচের আগের দিন সাংবাদিক বৈঠকে শামির পাশে দাঁড়িয়ে সমালোচকদের দ্ব্যর্থহীন ভাষায় আক্রমণ করেছিলেন কোহলী। জানিয়েছিলেন, এটি মানবিক আচরণের সব থেকে নিচু স্তর। ধর্ম নিয়ে আক্রমণ কখনও তারা ড্রেসিংরুমের অন্দরে ঢুকতে দেবেন না। এরপর সে দিন রাতেই কোহলীর মেয়েকে টুইটারে ধর্ষণের হুমকি দিয়েছিলেন এক ব্যক্তি। ‘@ক্রিককেজিগার্ল’ নামে একটি অ্যাকাউন্ট থেকে করা ওই টুইট প্রথমে মনে করা হয়েছিল কোনও পাকিস্তানির। পরে জানা যায়, অভিযুক্ত তেলঙ্গানার বাসিন্দা। কারণ তাঁর প্রচুর টুইট তেলুগুতে রয়েছে। পাশাপাশি, টুইটারে নিয়মিত অতি দক্ষিণপন্থী পোস্ট করেন তিনি। সেই ঘটনার তদন্ত শুরু করে মুম্বই পুলিশ বুধবার ওই ব্যক্তিকে আটক করে। তাঁকে দ্রুত গ্রেফতার করে আদালতে তোলা হবে। তাঁর বিরুদ্ধে ভারতীয় দণ্ডবিধির তিনটি ধারায় অভিযোগ আনা হয়েছে।
"কোনও মহিলা যৌনতার অভ্যস্ত হলেই ধর্ষণ করার অপরাধ লঘু হয় না। বুধবার একটি ধর্ষণের মামলার শুনানিতে এই মন্তব্য কেরল হাই কোর্টের।
বাবার বিরুদ্ধে নাবালিকা মেয়েকে ধর্ষণের অভিযোগের ওই মামলায় বিচারপতি আর নারায়ণ পিশরাড়ি বলেন, ‘‘বাবারা মেয়ের আশ্রয়। এক জন বনরক্ষীর চোরাশিকার করা বা সরকারি কোষাগারের রক্ষীর লুঠেরা হওয়ার ঘটনার চেয়েও কোনও বাবার পক্ষে মেয়েকে ধর্ষণ করার ঘটনা অনেক বড় অপরাধ।’’ ধর্ষণের শিকার নাবালিকা অন্তঃসত্ত্বা হয়ে পড়েছিলেন। কিন্তু অভিযুক্ত ব্যক্তি সেই দায় অস্বীকার করেন। যদিও শেষ পর্যন্ত ডিএনএ পরীক্ষায় প্রমাণিত হয়, অভিযুক্ত ব্যক্তিই ধর্ষিতার সন্তানের বাবা। হাই কোর্ট ওই ব্যক্তিকে দোষী সাব্যস্ত করার পরে অপরাধী আদালতে দাবি করেন, তাঁর মেয়ে পুলিশের কাছে দেওয়া বয়ানে স্বীকার করেছেন যে তাঁর সঙ্গে একাধিক ব্যক্তির যৌন সম্পর্ক রয়েছে। তাই তাঁর অপরাধ যেন লঘু করে দেখা হয়। বৃহস্পতিবার হাই কোর্ট তাঁকে ধর্ষণের মামলায় ১২ বছর এবং পকসো আইনে ১৪ বছর জেলের সাজা শুনিয়েছে। প্রসঙ্গত, কয়েক মাস আগেই কেরল হাই কোর্ট রায় দিয়েছিল, বৈবাহিক ধর্ষণ আইনি বিচ্ছেদের যুক্তিগ্রাহ্য কারণ হতে পারে।  "
তেরো বছরের বালিকাকে বেড়াতে নিয়ে গিয়ে ধর্ষণের অভিযোগ উঠল বাবার বন্ধুর বিরুদ্ধে। গোবরডাঙা থানা এলাকার ঘটনা। পুলিশ অভিযুক্তকে গ্রেফতার করেছে বুধবার। বৃহস্পতিবার তাকে বারাসত জেলা আদালতে তোলা হবে বলে জানিয়েছে পুলিশ। ধর্ষণ ও পকসো আইনে মামলা রুজু করে তদন্ত শুরু হয়েছে। পুলিশ ও স্থানীয় সূত্রে জানা গিয়েছে, মেয়েটির মা অনেকদিন আগে মারা গিয়েছেন। কয়েক মাস আগে বাবাও মারা যান। দিদিমার কাছে থাকে মেয়েটি। ইদানীং মনমরা হয়ে থাকত। দিন কয়েক আগে তার বাবার পুরনো এক বন্ধু বেড়াতে নিয়ে যাবে বলে মেয়েটিকে নিয়ে বাইরে যায়। অভিযোগ, তাকে জোর করে রেললাইনের পাশের ঝোপ-জঙ্গলে নিয়ে গিয়ে ধর্ষণ করে ওই ব্যক্তি। আরও অভিযোগ, মেয়েটিকে মারধর করে ভয় দেখায় ওই ব্যক্তি। ঘটনার কথা জানাজানি হলে মেয়েটিকে খুন করা হবে বলে হুমকি দেয়। ভয়ে পেয়ে এতদিন কাউকে কিছু বলেনি মেয়েটি। মঙ্গলবার পেটে ব্যথা শুরু হলে তাকে আত্মীয়-স্বজনেরা হাবড়া স্টেট জেনারেল হাসপাতালে নিয়ে যান। সেখানেই জানা যায়, নাবালিকা অন্তঃসত্ত্বা পড়েছে। এরপরে মেয়েটি পরিবারের লোকজনের কাছে সব কথা খুলে বলে। মঙ্গলবার রাতে মেয়েটির আত্মীয়-স্বজনেরা থানায় অভিযোগ করেন। অভিযোগের ভিত্তিতে বুধবার বিকেলে ওই ব্যক্তিকে পুলিশ গ্রেফতার করে।  
"কাজের সন্ধানে বাংলাদেশ থেকে গোপন রাস্তায় ভারতে আসা নাবালিকাকে গণধর্ষণের অভিযোগে দুই যুবককে গ্রেফতার করল বাগদা থানার পুলিশ। পুলিশ সূত্রে খবর, কাজের সন্ধানে বাংলাদেশের সারিয়তপুর পুটিয়াকান্দি গ্রামের ১৭ বছরের এক নাবালিকা ভারতে আসে। আসার জন্য বাগদার হরিহরপুরের বাসিন্দা শরিফুল মল্লিকের সঙ্গে যোগাযোগ করে। তার পর বেআইনি পথে ভারতে প্রবেশ করে ওই নাবালিকা। থাকতে শুরু করে বাগদার একটি গ্রামে।
এই অনুপ্রবেশের পর বেশ কয়েকদিন কেটে যায়। এর পর গত বৃহস্পতিবার ওই গ্রামের বাসিন্দারা জানতে পারেন, শরিফুল মল্লিক (৩৩) মহাসিন বিশ্বাস (২৮) ওই নাবালিকাকে গণধর্ষণ করছে। গ্রামের বাসিন্দারা বাগদা থানার পুলিশকে জানান। নাবালিকার বক্তব্যের ভিত্তিতে অভিযোগ দায়ের করে দুই অভিযুক্তকে গ্রেফতার করে পুলিশ। দুই অভিযুক্তকে শনিবার সাত দিনের পুলিশি হেফাজতে পাঠিয়েছে বনগাঁ মহকুমা আদালত।"
এক মহিলাকে ধর্ষণের অভিযোগ উঠল মাদ্রাসার এক শিক্ষকের বিরুদ্ধে। সম্প্রতি ঘটনাটি ঘটেছে উত্তরপ্রদেশের বরেলি জেলার শীশগড় এলাকায়। বিয়ের প্রতিশ্রুতি দিয়ে দিনের পর দিন ধর্ষণের অভিযোগে রবিবার অভিযুক্ত শিক্ষককে গ্রেফতার করা হয়েছে বলে জানিয়েছে পুলিশ। পুলিশে দায়ের করা অভিযোগে নির্যাতিতা মহিলা জানিয়েছেন, চার বছর আগে মাদ্রাসায় পড়তে আসেন তিনি। অভিযুক্তের সঙ্গে তিনি বিভিন্ন বিষয়ে পড়াশোনাও করতেন। পরে অভিযুক্ত মাদ্রাসায় শিক্ষকতার চাকরি পান। সেই সময়ই তাঁদের মধ্যে সম্পর্ক গড়ে উঠেছিল বলে পুলিশকে জানিয়েছেন নির্যাতিতা। নির্যাতিতার দাবি, বিয়ের প্রতিশ্রুতি দিয়ে তাঁকে একাধিক বার ধর্ষণ করেছেন অভিযুক্ত। এমনকি জোর করে গর্ভপাত করানোর অভিযোগও এনেছেন তিনি। এ নিয়ে বরেলি জেলার পুলিশ সুপার রোহিত সিংহ সজ্জন বলেছেন, ‘‘অভিযুক্ত এবং নির্যাতিতার মধ্যে প্রেমের সম্পর্ক গড়ে উঠেছিল। বিয়ের প্রতিশ্রুতি দিয়ে অভিযুক্ত তাঁকে একাধিক বার ধর্ষণ করেছেন বলে অভিযোগ করেছেন নির্যাতিতা।’’ সম্প্রতি নির্যাতিতা তাঁকে বিয়ের দাবি জানিয়েছিলেন এবং অভিযুক্তের বাড়িও গিয়েছিলেন। সে সময় অভিযুক্ত তাঁকে প্রাণে মারার হুমকি দেন বলে অভিযোগ। তার পরই পুলিশে অভিযোগ দায়ের করেন তিনি। এবং শনিবার তা নিয়ে মামলা দায়ের করে পুলিশ। এবং‌ রবিবার গ্রেফতার করে অভিযুক্তকে।
"আদালতের নির্দেশে মৃত্যুর ২০ দিন পরে দ্বিতীয় বার ময়নাতদন্তের জন্য নাবালিকার দেহ কবর থেকে তুলল উত্তর ২৪ পরগনা জেলা প্রশাসন।
গত ১৯ সেপ্টেম্বর অষ্টম শ্রেণীর ছাত্রী ফারহানা খাতুনের ঝুলন্ত দেহ মেলে তার ঘরে। বসিরহাট মহকুমার মাটিয়া থানার দক্ষিণ রঘুনাথপুর ফকিরপাড়ার ওই ১৫ বছরের কিশোরী বাড়িতে একাই থাকত। পড়াশুনোর পাশাপাশি প্রতিবেশীর বাড়ি পরিচারিকার কাজও করত। তার বাবা মহম্মদ আলি গাজি, মা রেহানা সুলতানা বিবি কর্মসূত্রে ব্যারাকপুরে থাকতেন। পড়শিরা ফারহানার দেহ ঝুলতে দেখে পুলিশকে খবর দিলে ঘটনাস্থলে আসে মাটিয়া থানার পুলিশ। বাবা-মাকে খবর দেওয় পর দেহ উদ্ধার করে  ময়নাতদন্তের জন্য বসিরহাট জেলা হাসপাতালে পাঠায়। এর পর নিজের গ্রামে মেয়ের দেহ দেহ কবরস্থ করেন গাজি এবং রেহানা। প্রাথমিক ভাবে একে আত্মহত্যার ঘটনা বলে মনে করেছিল পুলিশ। কিন্তু পরে অভিযোগ ওঠে তাকে ধর্ষণ করে ঝুলিয়ে দেওয়া হয়েছে। মনে সন্দেহ দানা বাঁধায় গাজি অভিযোগ করেন মাটিয়া থানায়। সেই সঙ্গে ফের ময়নাতদন্তের দাবি তুলে মেয়ের কবরের সামনে শুরু করেন রাত পাহারা। উদ্দেশ্য একটাই, রাতের অন্ধকারে অভিযুক্তেরা যাতে দেহ সরিয় ফেলতে না পারে। পুলিশ সূত্রের খবর, মোট সাত জন সন্দেহভাজনের বিরুদ্ধে অভিযোগ দায়ের করা হয়েছে। অভিযুক্তেরা সকলেই পলাতক। এর পরেই নড়েচড়ে বসে পুলিশ। শুরু হয় তদন্ত। বসিরহাট মহকুমা পকসো আদালতের বিচারক প্রিয়ব্রত দত্তের নির্দেশে শনিবার সকালে বসিরহাট-২ ব্লকের বিডিও জয়দীপ চক্রবর্তীর উপস্থিতিতে বসিরহাট জেলা হাসপাতালের চিকিৎসক সুকদেব বিশ্বাস, মহকুমা পুলিশ আধিকারিক অভিজিৎ সিংহ মহাপাত্র এবং মাটিয়া থানার পুলিস আধিকারিকের সামনে কবর থেকে ফারহানার দেহ তোলা হয়। দ্বিতীয়বার ময়নাতদন্তের জন্য পাঠানো হয় বসিরহাট জেলা হাসপাতালে।"
"ক্রিশ্চিয়ানো রোনাল্ডোর বিরুদ্ধে যে ধর্ষণের অভিযোগ রয়েছে তা থেকে পর্তুগিজ ফুটবলারকে মুক্তি দেওয়ার সুপারিশ করলেন আমেরিকার বিচারক। এক যুগ আগে লাস ভেগাসে একটি ধর্ষণের অভিযোগ ওঠে রোনাল্ডোর বিরুদ্ধে।
ক্যাথরিন মায়োরগা নামক এক মডেল রোনাল্ডোর বিরুদ্ধে ধর্ষণের অভিযোগ আনেন। ২০০৯ সালে একটি হোটেলের ঘরে রোনাল্ডো তাঁকে ধর্ষণ করে বলে অভিযোগ করেছিলেন তিনি। রোনাল্ডো যদিও জানিয়েছিলেন, কোনও রকম যৌন হেনস্থা তিনি করেননি। দু’জনের সম্মতিতেই যৌন সম্পর্ক হয়েছিল তাঁদের মধ্যে। দুই বছর আগে রোনাল্ডোকে ফৌজদারি মামলা থেকে মুক্তি দেওয়া হয়। রোনাল্ডোর বিরুদ্ধে অভিযোগ প্রমাণ করা যায়নি বলেই মুক্তি দেওয়া হয় তাঁকে। ক্যাথরিন যদিও কোনও ভাবেই ছেড়ে দিতে রাজি নন। আমেরিকার বিচারক ড্যানিয়েল অ্যালব্রেগস চান রোনাল্ডোকে এই মামলা থেকে মুক্তি দেওয়া হোক। অ্যালব্রেগসের এই সুপারিশ অন্য এক বিচারক যাচাই করবেন। তাঁর মতে ক্যাথরিনের আইনজীবী এটার জন্য দায়ী। অ্যালব্রেগস লেখেন, ‘ক্যাথরিনের মামলাটি তাঁর আইনজীবীর জন্য বাতিল করে দেওয়া খুবই দুঃখের। কিন্তু মামলাটি যদি বন্ধ না করা হয় তা হলে আইনজীবীর পদক্ষেপ আইনের জন্য খারাপ, বিপদজনক হতে পারে।’ রোনাল্ডোর আইনজীবী পিটার ক্রিশ্চিয়ানসেন বলেন, “আদালতের এই সুপারিশে আমরা খুশি। রোনাল্ডোর উপর থেকে অভিযোগ সরিয়ে নিয়ে ওকে মুক্তি দেওয়ার সুপারিশকে আমরা স্বাগত জানাচ্ছি।” ক্যাথরিনের আইনজীবীর থেকে কোনও প্রতিক্রিয়া পাওয়া যায়নি।"
শিষ্য খুনে দোষী সাব্যস্ত হলেন ডেরা সাচ্চা সৌদা প্রধান গুরমিত রাম রহিম। হরিয়ানার পঞ্চকুলার বিশেষ সিবিআই আদালত রামরহিম-সহ আরও পাঁচজনকে খুনের মামলায় দোষী সাব্যস্ত করে। ধর্ষণের দায়ে ইতিমধ্যেই ২০ বছরের জেলের সাজা ভোগ করছেন রাম রহিম। ২০০২ সালের ১০ জুলাই কুরুক্ষেত্রের খানপুর কোলিয়া গ্রামে রাম রহিমের শিষ্য রণজিৎ সিংহের গুলিবিদ্ধ মৃতদেহ উদ্ধার হয়। রাম রহিমের বিরুদ্ধে বাবাকে খুনের অভিযোগ জানান মৃত রণজিৎ সিংহের ছেলে।   সিবিআই-এর দাবি, এই খুনের পিছনে হাত ছিল রাম রহিমের। কারণ, রাম রহিম তাঁর শিষ্যাদের উপর  যৌন নির্যাতন চালাতেন। তাঁর সন্দেহ ছিল, এই খবর বাইরে বেরনোর পিছনে রয়েছেন রণজিৎ সিংহ। তাই তাঁকে দুনিয়া থেকে সরিয়ে দেওয়ার পরিকল্পনা করা হয়। ২০১৭ সালের অগস্ট মাসে আশ্রমের মধ্যে দুই শিষ্যাকে ধর্ষণ এবং এক সাংবাদিকের খুনের দায়ে রাম রহিমকে ২০ বছর জেলের সাজা দেয় আদালত। বর্তমানে রোহতকের সুনারিয়া জেলে আছেন রাম রহিম।
বছর ষোলোর মেয়েটির গলায় দড়ি দেওয়া দেহ ঝুলছিল নিজের বাড়িতে। পাড়া-পড়শিরা উদ্ধার করেন। হাসপাতালে নিয়ে যাওয়ার পথেই মারা যায় কিশোরী। সপ্তাহ তিনেক আগের ওই ঘটনায় ময়নাতদন্তের প্রাথমিক রিপোর্টের ভিত্তিতে উত্তর ২৪ পরগনার বসিরহাট মহকুমার মাটিয়া থানার পুলিশ জানায়, গলায় দড়ি দিয়ে আত্মঘাতী হয়েছে মেয়েটি। কিন্তু এই রিপোর্টে সন্তুষ্ট নয় পরিবার। দ্বিতীয় বার ময়নাতদন্ত চেয়ে দিন তিনেক আগে বসিরহাট আদালতের দ্বারস্থ হন তাঁরা। বাবা-মায়ের দাবি, ধর্ষণ করে খুন করা হয়েছে মেয়েকে। বসিরহাট আদালতের বিচারক মঙ্গলবার বসিরহাট পুলিশ জেলার সুপারকে নির্দেশ পাঠান। ৭ জনের বিরুদ্ধে ধর্ষণ করে খুনের অভিযোগ দায়ের হয়েছে মাটিয়া থানায়। অভিযুক্তেরা পলাতক। ম্যাজিস্ট্রেটের উপস্থিতিতে বুধবার মেয়েটির দেহ কবর থেকে তুলে দ্বিতীয় বার ময়নাতদন্তের তোড়জোড় শুরু হয়েছে। তবে এ দিন ময়নাতদন্ত হয়নি। স্থানীয় থানার দাবি, মহালয়ার সরকারি ছুটি থাকায় কাজ হয়নি। দু’এক দিনের মধ্যে দেহ কবর থেকে তুলে ময়নাতদন্তে পাঠানো হবে। মেয়ের বাবা বলেন, ‘‘আমাদের বিশ্বাস, ময়নাতদন্তের রিপোর্টে কারচুপি করা হয়েছে। তাই ফের ময়নাতদন্তের আর্জি জানিয়েছি।’’ পুলিশ সুপার জবি থমাস কে বলেন, ‘‘মৃতের পরিবারের পক্ষ থেকে আগে কোনও লিখিত অভিযোগ করা হয়নি। পরে করা অভিযোগের ভিত্তিতে গোটা ঘটনার তদন্ত শুরু হয়েছে।’’ মেয়েটির বাবা-মা কর্মসূত্রে অন্যত্র থাকেন। মেয়েটি  দু’টি বাড়িতে গৃহসহায়িকার কাজ করত। স্কুলে অষ্টম শ্রেণিতে পড়ত। দুপুরে নিজের বাড়িতে যেত। যে দু’টি বাড়িতে কাজ করত, সেখানেই এক জায়গায় রাতে থাকত। পুলিশ ও স্থানীয় সূত্রের খবর, ঘটনার দিনও মেয়েটি দুপুরে বাড়িতে স্নান-খাওয়া সারতে গিয়েছিল। ফিরতে দেরি দেখে এক মহিলা খোঁজ করতে আসেন। তাঁর বাড়িতে কাজ করত মেয়েটি। তিনি জানলা দিয়ে দেখতে পান, ঘরে ঝুলছে নাবালিকার দেহ। লোকজনকে ডাকেন তিনি। খবর দেওয়া হয় বাবা-মাকে। মাটিয়া থানার পুলিশ অস্বাভাবিক মৃত্যুর মামলা রুজু করে দেহ ময়নাতদন্তে পাঠায়। দেহ কবরস্থ করে পরিবার। সে সময়ে অবশ্য ধর্ষণ বা খুনের অভিযোগ করেননি বাবা-মা। তাঁদের দাবি, ঘটনার দু’একদিন পরে তাঁরা মনস্থ করেন, লিখিত অভিযোগ করবেন। কিন্তু পুলিশ অভিযোগ নিতে চায়নি, দাবি তাঁদের। পুলিশের বক্তব্য, মেয়ের মৃত্যুর পর দিন বাবা-মা লিখিত ভাবে জানিয়েছিলেন, ময়নাতদন্তের রিপোর্ট দেখে পরবর্তী সিদ্ধান্ত নেবেন, কোনও অভিযোগ করবেন কি না। মঙ্গলবার ৭ জনের বিরুদ্ধে অভিযোগ হয়েছে থানায়। পুলিশ জানিয়েছে, মেয়েটি যে দু’টি বাড়িতে কাজ করত, তার একটি পরিবারের কয়েক জনও আছেন অভিযুক্তের তালিকায়।
"কোয়ম্বত্তূরে মহিলা বায়ুসেনা অফিসারের শরীরে ধর্ষণের প্রমাণ পেতে ‘টু ফিঙ্গার টেস্ট’ করা হয় বলে অভিযোগ। আট বছর আগে যে পরীক্ষাকে নিষিদ্ধ বলে ঘোষণা করেছিল সুপ্রিম কোর্ট, সেই বিতর্কিত পরীক্ষা কেন করা হয়েছিল বায়ুসেনার মহিলা আধিকারিকের উপর? এই প্রশ্নে যখন তোলপাড় দেশ তখন মুখ খুললেন বায়ুসেনা প্রধান। বললেন, ‘‘কোয়ম্বত্তূর ধর্ষণ মামলায় নির্যাতিতা আধিকারিকের উপর ‘টু ফিঙ্গার টেস্ট’ করা হয়নি।’’ ২০ সেপ্টেম্বর তামিলনাড়ু পুলিশের দায়ের করা এফআইআর-এ নির্যাতিতা বায়ুসেনা আধিকারিক জানিয়েছেন, ধর্ষণের অভিযোগ জানানোর সময় তাঁর কথা বিশ্বাস করতে পারেননি প্রশাসনিক কর্তারা। তার পরই ধর্ষণ করা হয়েছে কি না, তার পরীক্ষা হিসেবে ‘টু ফিঙ্গার টেস্ট’ করাতে বলেন।
পরে বায়ুসেনা আধিকারিকের অভিযোগের ভিত্তিতে তামিলনা়ড়ু পুলিশ ২৯ বছরের এক ফ্লাইট লেফটেন্যান্টকে গ্রেফতার করে। সেই সময় নির্যাতিতার উপর ‘টু ফিঙ্গার টেস্ট’ করা নিয়ে তোলপাড় পড়ে গিয়েছিল। প্রশ্ন উঠেছিল, কেন সুপ্রিম কোর্ট নির্দেশিত নিষিদ্ধ পরীক্ষায় তালিকায় থাকা ‘টু ফিঙ্গার টেস্ট’ করানো হবে? সেই প্রেক্ষিতেই বায়ুসেনা প্রধান জানিয়ে দিলেন, সেদিন নির্যাতিতা মহিলার উপর ‘টু ফিঙ্গার টেস্ট’ করা হয়নি।"
ধর্ষিত হওয়ার অভিযোগ জানানোর পর ভারতীয় বিমানবাহিনীর তরফে তাঁকে ধর্ষণের পরীক্ষা বা ‘টু ফিঙ্গার টেস্ট’ করতে বলা হয়েছিল। তদন্তের স্বার্থে। যাতে বিমানবাহিনীর তদন্তকারী অফিসাররা নিশ্চিত হতে পারেন, তিনি সত্যি সত্যিই ধর্ষণের শিকার হয়েছিলেন। নির্যাতিতা বলছেন, ধর্ষিতা হওয়ার পর এমন পরীক্ষার কথা শুনে তিনি আতঙ্কিত। এই অভিযোগ করেছেন তামিলনাড়ুর কোয়েম্বত্তূর জেলায় বিমানবাহিনীর প্রশাসনিক কলেজের ক্যাম্পাসে তাঁরই এক সহকর্মীর হাতে ধর্ষিত বিমানবাহিনীর ২৮ বছর বয়সি এক মহিলা অফিসার। গত ২০ সেপ্টেম্বর তামিলনাড়ু পুলিশের দায়ের করা এফআইআর-এ নির্যাতিতা জানিয়েছেন, ধর্ষণের অভিযোগ জানানোর পর তাঁর কথা বিশ্বাসই করতে চাননি বিমানবাহিনীর প্রশাসনিক কর্তারা। ধর্ষণ করা হয়েছে কি না, তার পরীক্ষা (টু ফিঙ্গার টেস্ট)ও করাতে বলেন। তামিলনাড়ু পুলিশকে তিনি এও জানিয়েছেন, তদন্ত প্রক্রিয়া চলার সময় তাঁর সঙ্গে যত রকমের অসহযোগিতা করা যায়, সে সবই করে গিয়েছিলেন বিমানবাহিনীর প্রশাসনিক কর্তারা। প্রমাণও নষ্ট করা হয় বলে তাঁর অভিযোগ। তামিলনাড়ু পুলিশকে নির্যাতিতা জানিয়েছেন, ধর্ষণের আগে তাঁর হাঁটুতে বড় চোট পেয়েছিলেন। সে কথা বিমানবাহিনীর অফিসাররা জানতেন। ধর্ষণের অভিযোগ জানানোর পর তাই তাঁরা নির্যাতিতাকে বলেছিলেন, ‘‘আপনি যদি হাঁটুর ব্যথা সহ্য করতে পারেন, তা হলে যাঁর বিরুদ্ধে ধর্ষণের অভিযোগ তুলেছেন, তাঁর সঙ্গে দেখা করার কষ্টও তিনি মেনে নিতে চাইছেন না কেন? তাঁর সামনে দাঁড়িয়ে কেন অভিযোগের আঙুল তুলছেন না?’’ বিমানবাহিনীর তরফে অবশ্য এ ব্যাপারে কোনও মন্তব্য করতে অস্বীকার করা হয়েছে। বলা হয়েছে, ‘‘বিষয়টি বিচারাধীন। তাই কোনও মন্তব্য করা সম্ভব নয়।’’ মহিলার অভিযোগের ভিত্তিতে তামিলনাড়ু পুলিশ অভিযুক্ত বিমানবাহিনীর ২৯ বছর বয়সি ফ্লাইট লেফটেন্যান্টকে গ্রেফতার করে। স্থানীয় পুলিশ কী ভাবে বিমানবাহিনীর অফিসারকে গ্রেফতার করতে পারে, তার ব্যাখ্যা চেয়ে পরে বিমানবাহিনী ও ওই অভিযুক্তের তরফে কৌঁসুলিরা আদালতের দ্বারস্থ হন।
"পশ্চিমবঙ্গের ‘ভোট পরবর্তী হিংসা’ মামলায় এখনই সিবিআই তদন্তের উপর স্থগিতাদেশ দিল না সুপ্রিম কোর্ট। মঙ্গলবার এই মামলায় রাজ্যের সওয়াল শুনে শীর্ষ আদালত নির্বাচন কমিশন-সহ সব পক্ষকে নোটিস দেওয়ার নির্দেশ দিয়েছে। আগামী ৭ অক্টোবর ফের মামলাটির শুনানি হওয়ার কথা আদালতে।
বাংলায় বিধানসভা ভোটের ফল প্রকাশের পর বিভিন্ন জায়গায় অশান্তির অভিযোগ ওঠে। খুন, ধর্ষণ, অগ্নিসংযোগ ও ভাঙচুরের ঘটনায় শাসকদলের কর্মীরা অভিযুক্ত হন। সেই বিষয়গুলি নিয়ে জনস্বার্থ মামলা দায়ের হয় কলকাতা হাই কোর্টে। উচ্চ আদালত খুন, ধর্ষণ ও ধর্ষণের চেষ্টার অভিযোগগুলি তদন্তের জন্য সিবিআইকে নির্দেশ দেয়। বাকি ঘটনাগুলির তদন্তের ভার যায় বিশেষ তদন্তকারী দল (সিট)-এর উপর। হাই কোর্টের সিবিআই তদন্তের ওই নির্দেশকে চ্যালেঞ্জ করে সুপ্রিম কোর্টে যায় রাজ্য। মঙ্গলবার শীর্ষ আদালতের বিচারপতি বিনীত সরণ ও বিচারপতি অনিরুদ্ধ বসুর ডিভিশন বেঞ্চে হয় শুনানি। রাজ্যের হয়ে সওয়াল করেন আইনজীবী কপিল সিব্বল। আদালতের কাছে তিনি আবেদন করেন, এখন রাজ্যে তদন্ত জারি রেখেছে সিবিআই। এই মামলার নিষ্পত্তি না হওয়া পর্যন্ত তারা তদন্ত বন্ধ রাখুক। এবং তারা যাতে কোনও ব্যবস্থা না নেয় সেই নির্দেশও দিক আদালত। সিব্বলের ওই আবেদনে সাড়া দেয়নি শীর্ষ আদালত। বিচারপতি সরণ বলেন, ‘‘এটা নতুন করে বলার দরকার নেই। এক সপ্তাহের মধ্যে এমন কিছু হবে না। বিপক্ষের মতামত না শুনে সিবিআইকে তদন্ত বন্ধের নির্দেশ দেওয়া যায় না।’’ এর পরেই সিব্বল পাল্টা দাবি করেন, ‘‘রাজ্যের পুলিশ অফিসারদের নোটিস দিচ্ছে সিবিআই। তার কী হবে?’’ ওই প্রশ্নে ডিভিশন বেঞ্চের বিচারপতি বলেন, ‘‘আপনি যে সওয়াল করেছেন তা নিয়ে আমাদের অন্য পক্ষের মতামতও শুনতে হবে। আগামী শুনানিতে বিষয়টি আমরা দেখব।’’ অন্য দিকে, বিচারপতি বসু কমিশনের আইনজীবীর উদ্দেশে বলেন, ‘‘২ মে থেকে ৫ মে রাজ্যে কী কী হিংসা হয়েছিল তা তুলে ধরতে আপনার গুরুত্বপূর্ণ ভূমিকা থাকবে। ওই সংক্রান্ত বিষয়ে সম্পূর্ণ রিপোর্ট রাখবেন।’’"
সহপাঠিনীকে ধর্ষণের অভিযোগে ইঞ্জিনিয়ারিংয়ের এক পড়ুয়াকে গ্রেফতার করল বিধাননগর কমিশনারেটের ইকো পার্ক থানার পুলিশ। ধৃত যুবক বাঁকুড়ার সিমলিপাল এলাকার বাসিন্দা। অভিযোগ, পড়াশোনার নাম করে ওই সহপাঠিনীকে নিজের ফ্ল্যাটে ডেকে এনে ধর্ষণ করে সায়ন সিংহ নামে ওই ছাত্র। প্রাথমিক তদন্তে পুলিশ জানতে পেরেছে, দু’জনের মধ্যে প্রেমের সম্পর্কও ছিল। পুলিশ জানায়, অভিযুক্ত ছাত্র নিউ টাউনের একটি শপিং মলের কাছে ন’পাড়ার এক আবাসনে ভাড়া থাকে। অভিযোগ, সেখানেই সহপাঠিনীকে ডেকে ধর্ষণ করে সে। ওই ছাত্রীর পরিজনদের দাবি, ঘটনার পরে তিনি অসুস্থ হয়ে পড়ায় বিষয়টি তাঁরা জানতে পারেন। এর পরে রবিবার ইকো পার্ক থানায় ওই ছাত্রের বিরুদ্ধে ধর্ষণের অভিযোগ দায়ের করেন ছাত্রীর বাবা। অভিযোগের ভিত্তিতে পুলিশ ওই রাতেই অভিযুক্ত সায়নকে গ্রেফতার করে ঘটনার তদন্ত শুরু করে। তদন্তকারীরা জানান, অভিযুক্ত ছাত্র ও তার সহপাঠিনী— দু’জনেই নিউ টাউনের একটি নামী ইঞ্জিনিয়ারিং কলেজের বি-টেক প্রথম বর্ষের পড়ুয়া। ছাত্রীটির বাড়ি কসবায়। অভিযোগ, গত শুক্রবার ওই ছাত্র নিজের ন’পাড়ার ফ্ল্যাটে লেখাপড়া সংক্রান্ত বিষয়ে আলোচনার নাম করে বান্ধবীকে ডেকে পাঠায়। বন্ধুর সঙ্গে একাই দেখা করতে এসেছিলেন ওই ছাত্রী। অভিযোগ, সেই সময়েই তাঁকে ধর্ষণ করে সায়ন। পুলিশ জানায়, ছাত্রীর পরিবারের দাবি, ঘটনার পরে তিনি অসুস্থ হয়ে পড়েছিলেন। চিকিৎসার জন্য তাঁকে বাগুইআটি এলাকার একটি নার্সিংহোমে ভর্তি করা হয়। সেই নার্সিংহোমের তরফেই তরুণীর বাড়িতে ফোন করে ঘটনার কথা জানানো হয়। পরে সেখান থেকে তাঁকে ই এম বাইপাস সংলগ্ন একটি বেসরকারি হাসপাতালে ভর্তি করেন বাড়ির লোকজন। তার পরে অভিযোগ করা হয় থানায়।
১৯ বছরের এক মহিলা কর্মীকে ধর্ষণ করে খুনের অভিযোগ উঠল ঊর্ধ্বতন আধিকারিকের বিরুদ্ধে। সম্প্রতি ঘটনাটি ঘটেছে উত্তরপ্রদেশের কানপুরে। অভিযুক্তকে গ্রেফতার করেছে পুলিশ। পুলিশ জানিয়েছে, অভিযুক্ত ব্যক্তি একজন ডেয়ারি অপারেটর। নির্যাতিতা মহিলা তার অফিসে কাজ করতেন। ওই মহিলা কর্মীকে অভিযুক্ত ধর্ষণ করে এবং ১০ তলা থেকে ঠেলে ফেলে দেয় বলে অভিযোগ। ঘটনা নিয়ে কানপুরের ডেপুটি পুলিশ কমিশনার বলেছেন, ‘’১৯ বছরের ওই মহিলা অভিযুক্তের সচিব হিসাবে কাজ করতেন। অফিসের কাজ রয়েছে বলে ওই মহিলাকে কল্যাণপুরে নিজের বাড়িতে ডেকে পাঠায় অভিযুক্ত। সেখানেই টাকার বিনিময়ে মহিলার সঙ্গে শারীরিক সম্পর্ক স্থাপন করতে চায়। এই প্রস্তাবে যুবতী রাজি না হওয়ায় তাঁকে ধর্ষণ করে অভিযুক্ত। এর পরই পুলিশে অভিযোগ করার কথা জানিয়েছিলেন নির্যাতিতা। তা শুনেই ১০ তলা থেকে নির্যাতিতাকে ঠেলে ফেলে দেয় অভিযুক্ত।’’ বুধবার অভিযুক্তকে গ্রেফতার করেছে পুলিশ। প্রথমে পুলিশকে ভুল পথে চালিত করার চেষ্টা করলেও পরে সে নিজের দোষ স্বীকার করেছে বলে জানিয়েছে পুলিশ। অভিযুক্তকে আদালতে তোলা হলে তাকে বিচার বিভাগীয় হেফাজতের নির্দেশ দেন বিচারক। 
গাড়ির ভিতর মহিলা যাত্রীকে ধর্ষণের অভিযোগ উঠল উবর চালকের বিরুদ্ধে। ভোর রাতে বন্ধুর বাড়ি থেকে ফেরার সময় এই ঘটনা ঘটেছে বলে পুলিশকে জানিয়েছেন নির্যাতিতা। অভিযুক্ত চালককে গ্রেফতার করে তার বিরুদ্ধে ভারতীয় দণ্ডবিধির ৩৭৬ ধারায় মামলা রুজু করেছে পুলিশ। বেঙ্গালুরুর অতিরিক্ত পুলিশ কমিশনার মুরুগান বলেছেন, ‘‘নির্যাতিতার অভিযোগ অনুসারে আমরা অভিযুক্ত চালককে গ্রেফতার করছি। তাকে জিজ্ঞাসাবাদ করে বিস্তারিত জানার চেষ্টা চলছে। নির্যাতিতার মেডিক্যাল পরীক্ষা করানো হয়েছে।’’ তিনি আরও জানিয়েছেন, অভিযুক্তের বাড়ি অন্ধ্রপ্রদেশে। গত দু’বছর ধরে তিনি বেঙ্গালুরুতে উবর চালান। পুলিশ জানিয়েছে, নির্যাতিতার বাড়ি ঝাড়খণ্ডে। বেশ কয়েক বছর ধরেই বেঙ্গালুরুতে থাকেন তিনি। এবং একটি বেসরকারি সংস্থায় চাকরি করেন। জীবন বিমা নগর থানায় দায়ের করা অভিযোগে তিনি জানিয়েছেন, এইচএসআর লেআউট থেকে মুরুগেশ পাল্যা ফেরার জন্য উবর ভাড়া করেছিলেন তিনি। গন্তব্যে পৌঁছনোর আগে গাড়ির দরজা বন্ধ করে দিয়ে তাঁর উপর অত্যাচার চালায় চালক। এবং তার পর তাঁকে ফেলে দেয় গাড়ি থেকে। সেই সময়ই চালকের ফোন ছিনিয়ে নিয়েছিলেন। সেই ফোন জমা দিয়ে পুলিশের কাছে অভিযোগ জানিয়েছেন তিনি।
"কয়েক দিন ধরেই ঘাড়ে ব্যথা হচ্ছিল কিশোরীর। মাকে বিষয়টি জানিয়েছিল সে। কেন ব্যথা হচ্ছে, তা জানতেই স্বঘোষিত এক ‘বাবা’র কাছে মেয়েকে নিয়ে গিয়েছিলেন মহিলা এবং এক প্রতিবেশী।
অভিযোগ, ওই ‘বাবা’ মহিলাকে জানান তাঁর দেওরের ‘আত্মা’ ভর করেছে কিশোরীর উপর। এ কথা শুনেই মেয়ের ঘাড় থেকে ‘দেওরের ভূত’ নামানোর পরামর্শ চান মহিলা। তখন তাঁকে বলা হয়, মেয়েকে একটা জঙ্গলে নিয়ে আসতে। সেখানেই যা করার করবেন তিনি।
‘বাবা’র কথামতো এক প্রতিবেশী মহিলার সঙ্গে জঙ্গলের নির্দিষ্ট জায়গায় কিশোরীকে নিয়ে যান তার মা। অভিযোগ, এর পরই ওই কিশোরীকে ধর্ষণ করা হয়। আর এ কাজে ‘বাবা’কে সহযোগিতা করেন কিশোরীর মা এবং প্রতিবেশী মহিলা। এর পরই কিশোরী ঘটনাটি জানিয়ে মুম্বইয়ের ঠাণের নারপোলি থানায় অভিযোগ দায়ের করে। তার অভিযোগের ভিত্তিতে কিশোরীর মা, প্রতিবেশী মহিলা এবং ‘বাবা’কে গ্রেফতার করেছে পুলিশ। ধৃতদের বিরুদ্ধে পকসো আইনে মামলা রুজু করেছে পুলিশ।"
"সুপ্রিম কোর্টে স্থগিত করে দেওয়া হল ‘ভোট পরবর্তী হিংসা’-র অভিযোগের তদন্ত নিয়ে করা রাজ্যের মামলা। এই মামলায় কলকাতা হাই কোর্ট খুন, ধর্ষণ ও ধর্ষণের চেষ্টার ঘটনাগুলিতে সিবিআই তদন্তের নির্দেশ দিয়েছিল। হাই কোর্টের সেই নির্দেশকে চ্যালেঞ্জ করে সুপ্রিম কোর্টে যায় রাজ্য সরকার। সোমবার ছিল ওই মামলার শুনানি। সর্বোচ্চ আদালত ওই মামলার শুনানি আপতত স্থগিত রাখার কথা জানিয়ে দিল।
গত অগস্ট মাসে ভোট পরবর্তী সময়ে খুন, ধর্ষণ ও ধর্ষণের চেষ্টার মামলায় সিবিআই তদন্তের নির্দেশ দেয় কলকাতা হাই কোর্ট। পাশাপাশি, কয়েকটি ঘটনায় সিট গঠন করারও নির্দেশ দেওয়া হয়। হাই কোর্টের সেই রায়ের পরেই রাজ্য সরকারের তরফ থেকে সুপ্রিম কোর্টে আবেদন জানানোর প্রস্তুতি শুরু হয়। সেই সময় সাংসদ সৌগত রায় সরাসরি বলেন, তিনি রায় নিয়ে অখুশি। সরাসরি মন্তব্য না করলেও তিনিও যে অখুশি, এ কথা জানান তৃণমূলের রাজ্য সাধারণ সম্পাদক কুণাল ঘোষ। সেই নিয়েই শেষ পর্যন্ত শীর্ষ আদালতে আবেদন করে রাজ্য। যে আবেদনের শুনানিতে শীর্ষ আদালত জানিয়ে দিল, এখনই এই মামলা শোনার কোনও প্রয়োজন নেই। যথেষ্ট পরিমাণ নথি সংগ্রহ হোক, তার পর দেখা যাবে। এই বলে আপাতত শুনানি স্থগিত করে দেয় আদালত।"
"সব সময় আনন্দে থাকা মদন মিত্র কেমন করে সামাল দেন ব্যক্তিগত সঙ্কট? এমনই ছিল প্রশ্ন। আর তাতেই ন’বছর আগের পিয়ালি মুখোপাধ্যায় মৃত্যু প্রসঙ্গে তাঁর জড়িয়ে পড়ার ঘটনা টেনে আনলেন মদন মিত্র। শনিবার আনন্দবাজার অনলাইনের ফেসবুক লাইভে বললেন, “অন্য কেউ হলে বলত এ সব কথা বলিস না। চেপে রাখ। কিন্তু কেন? আমার জীবন তো খোলা পাতা।’’ সেই সঙ্গে বলেন, ‘‘একটি মেয়ে আত্মহত্যা করেছিল। আমি শুনলাম আমিই তাঁকে খুন করেছি। মেয়েটির বাড়ি রাজারহাটে। আর আমার দক্ষিণেশ্বরের বাড়িতে সংবাদমাধ্যমে ছয়লাপ হয়ে গিয়েছে।”
এই ঘটনা ২০১৩ সালের। মদন তখন রাজ্যের মন্ত্রী। ২৬ মার্চ রাজারহাটের একটি ফ্ল্যাট থেকে ২৮ বছরের পিয়ালির ঝুলন্ত দেহ উদ্ধার করেছিল পুলিশ। এই মৃত্যু নিয়ে বিস্তর হইচই হলেও বিধাননগর পুলিশ এটিকে নিছক আত্মহত্যার ঘটনা বলেই তদন্ত শেষ করে দেয়। যদিও পিয়ালির ফ্ল্যাট থেকে কোনও সুইসাইড নোট পাওয়া যায়নি। জল্পনা ছিল, মদনের ঘনিষ্ঠ ছিলেন পিয়ালি। পরে ২০১৫ সিবিআইয়ের আতসকাচের তলায় নতুন করে আসে ওই মৃত্যুর বিষয়। সেটা সারদা-কাণ্ডের তদন্তের সময়। কারণ, পিয়ালি সারদার আইনি পরামর্শদাতা ছিলেন। তদন্তকারীদের দাবি ছিল, পিয়ালি যে রাজ্যের পরিবহণমন্ত্রী মদনের অত্যন্ত ঘনিষ্ঠ ছিলেন, সে সম্পর্কে অনেক তথ্য পাওয়া গিয়েছে। তদন্তকারীদের দাবি, পিয়ালি যে রাজ্যের পরিবহণমন্ত্রী মদন মিত্রের অত্যন্ত ঘনিষ্ঠ ছিলেন, সে সম্পর্কে অনেক তথ্য পাওয়া গিয়েছে। বৃহস্পতিবার মদনের জামিনের বিরোধিতা করতে গিয়ে এই তথ্যের কিছু অংশ কলকাতা হাইকোর্টে পেশও করেছেন সিবিআইয়ের আইনজীবী। যদিও পরবর্তী কালে ওই ঘটনার সঙ্গে মদনের নাম আর ওঠেনি। ওই প্রসঙ্গে মদন জানান, তাঁর নামে খুনের অভিযোগ উঠলেও পিয়ালির বাড়ির লোকেরা স্বামী, মা, বাবা-সহ পরিবারের সকলেই বলেন তাঁদের এমন কোনও অভিযোগ নেই। লাইভের মধ্যেই প্রশ্ন ওঠে পার্ক স্ট্রিট ধর্ষণ-কাণ্ডে মদন যে মন্তব্য করেছিলেন তা নিয়ে কি পরে কখনও মনে হয়েছে যে তিনি ভুল করেছিলেন? এই প্রশ্নের স্পষ্ট উত্তর না দিয়ে মদন টেনে আনেন মুকুল রায় প্রসঙ্গ। সম্প্রতি কৃষ্ণনগরে গিয়ে তৃণমূলে ফেরা মুকুল বলে ফে‌লেন, উপনির্বাচন হলে বিজেপি-ই জিতবে। পরে জানা যায়, শরীরে সোডিয়াম, পটাশিয়ামের মাত্রা হেরফের করাতেই সেই সময় অসংলগ্ন কথা বলেছিলেন মুকুল। ২০১২ সালের পার্ক স্ট্রিট-কাণ্ড নিয়ে তাঁর মন্তব্যের জবাব দিতে গিয়ে মদন টেনে আনেন মুকুলের সাম্প্রতিক প্রসঙ্গ। ২০১২ সালের ফেব্রুয়ারিতে পার্ক স্ট্রিটে গণধর্ষণের শিকার হয়েছিলেন সুজেট জর্ডন নামে এক মহিলা। তা নিয়ে তোলপাড় হয় রাজ্য রাজনীতি। সেই রাতে পার্ক স্ট্রিটের এক পানশালায় সুজেটের সঙ্গে আলাপ জমিয়েছিল কাদের নামে এক যুবক ও তার বন্ধুরা। ফেরার সময় বিশ্বাস করে তাদের গাড়িতে উঠেছিলেন সুজেট। অভিযোগ চলন্ত গাড়িতেই তাঁকে ধর্ষণ করে কাদের। বাকিরা মদত জোগায়। রবীন্দ্র সদনের কাছে সুজেটকে গাড়ি থেকে রাস্তায় ফেলে দিয়ে পালিয়ে যায় তারা। সেই সময় মন্ত্রী মদনের একটি মন্তব্য বিতর্কের আগুনে যেন ঘি ঢেলে দিয়েছিল। বলেছিলেন, “ওই মহিলা এসকর্ট সার্ভিসের সঙ্গে যুক্ত৷” ২০১৫ সালের মার্চ মাসে হঠাৎ অসুস্থ হয়ে মৃত্যু হয় সুজেটের। কিন্তু এখনও সেই বিতর্কের রেশ রয়ে গিয়েছে। কখনও মনে হয়েছে ওই মন্তব্য করাটা ভুল হয়েছিল? এমন প্রশ্নের জবাবে মদন শনিবার বলেন, “ক’দিন আগেই শুনলাম, আমার প্রাণের বন্ধু মুকুল রায় কিছু বলে ফেলেছেন। তার পরে শুনলাম ওঁর সোডিয়াম, পটাশিয়ামের সমস্যা হয়েছে। আমারও তো সেই সময় ম্যাগনেশিয়াম কম থেকে থাকতে পারে। আমার সেই সময় কোনটা কম ছিল তা নিয়ে পরীক্ষা হয়নি।” তবে ভুল করা নিয়ে তাঁর মনে যে অপরাধ বোধ কাজ করে সেটাও যেন বুঝিয়ে দিয়েছেন মদন। বলে, “কোথাও যদি ভুল করে থাকি, মানুষ যেন আমায় ক্ষমা না করেন। মানুষ যেন সব সময় চোখে আঙুল দিয়ে আমায় দেখিয়ে দেন কোনটা তোমার ভুল। যাতে ভবিষ্যতে সেই ভুল আর না করি। আর ভুল করার পরেও যদি আমার অহঙ্কার থাকে তবে মানুষ যেন আমায় কোনও দিন ক্ষমা না করে।”"
"হায়দরাবাদে এক নাবালিকাকে ধর্ষণ ও খুনের ঘটনায় মূল অভিযুক্তের দেহ পাওয়া গেল রেললাইনে। দু’দিন আগেই তাকে ‘এনকাউন্টার’-এর হুমকি দিয়েছিলেন তেলঙ্গানার এক মন্ত্রী। তার পরেই এই ঘটনায় শুরু হয়েছে বিতর্ক। যদিও পুলিশ জানিয়েছে, পালাতে গিয়ে ট্রেনের ধাক্কায় মৃত্যু হয়েছে যুবকের। তেলঙ্গনা পুলিশের তরফে সেই ছবিও প্রকাশ করা হয়েছে।
৯ সেপ্টেম্বর হায়দরাবাদের সিঙ্গারেনি কলোনির বাসিন্দা ছ’বছরের এক শিশু নিখোঁজ হয়ে যায়। পরের দিন প্রতিবেশী পাল্লাকোন্ডা রাজুর ঘরে বিছানার চাদরে মোড়া অবস্থায় তার দেহ উদ্ধার হয়। ময়নাতদন্তের রিপোর্টে জানা যায়, ধর্ষণ করে খুন করা হয়েছে ওই শিশুকে। ঘটনার পর থেকেই পলাতক ছিল রাজু। মঙ্গলবার তেলঙ্গনার মন্ত্রী মল্ল রেড্ডি বলেন, ‘‘আমরা ধর্ষক ও খুনিকে ধরব। তাকে ধরার পরে এনকাউন্টার করে মারা হবে।’’ তার পরেই রাজুর একটি ছবি প্রকাশ করে তেলঙ্গনা পুলিশ। তার খোঁজ দিতে পারলে ১০ লক্ষ টাকা ক্ষতিপূরণের ঘোষণাও করা হয়। নাবালিকার ধর্ষণ ও খুনের পরে এত দিন কেটে গেলেও অভিযুক্তকে ধরতে না পারায় সরকারের সমালোচনা শুরু করেন বিরোধী ও সমাজকর্মীরা। বৃহস্পতিবার সকালেই তেলঙ্গনা পুলিশ রাজুর মৃত্যুর খবর জানায়।"
"অপরাধের নিরিখে দেশের অন্যান্য মেট্রো শহর গুলির মধ্যে ‘নিরাপদতম’ কলকাতা। কেন্দ্রীয় সংস্থার দেওয়া রিপোর্টেই এই তথ্য প্রকাশিত হয়েছে। রিপোর্টে এ-ও বলা হয়েছে যে, গত তিন বছরে নিয়মিত হারে অপরাধের সংখ্যা কমেছে বাংলার রাজধানীতে। এমনকি, মহিলাদের বিরুদ্ধে অপরাধের ঘটনাতেও দিল্লি, বেঙ্গালুরু, মুম্বইয়ের মতো শহরগুলির থেকে বেশি নিরাপদ কলকাতা।
মঙ্গলবার জাতীয় ক্রাইম রেকর্ড ব্যুরো (এনসিআরবি) গত এক বছরের অপরাধের একটি পরিসংখ্যান প্রকাশ করেছে। ‘ক্রাইম ইন ইন্ডিয়া, ২০২০’ শীর্ষক সেই রিপোর্টে দেখা যাচ্ছে, মোট অপরাধের সংখ্যা দেশের অন্যান্য মেট্রোশহরগুলির থেকে কলকতায় অনেকটাই কম। এনসিআরবি-র পরিসংখ্যান অনুযায়ী ২০২০ সালে প্রত্যেক লক্ষ জনসংখ্যায় কলকাতায় মোট অপরাধের হার ১২৯.৫। যেখানে চেন্নাইয়ে অপরাধের হার ১৯৩৭.১, দিল্লিতে ১৬০৮.৬, আমদাবাদে ১৩০০, বেঙ্গালুরুতে ৪০১.৯ এবং মুম্বইয়ে ৩১৮.৬।   
                                
                                গ্রাফিক— শৌভিক দেবনাথ
                             গত দু’বছরের তুলনায় সামগ্রিক ভাবে নথিভুক্ত অপরাধের সংখ্যাও কমেছে কলকাতায়। ২০১৮ সালে  কলকাতায় অপরাধের সংখ্যা ছিল ১৯,৬৮২। ২০১৯-এ সেই সংখ্যা কমে হয়েছিল ১৭,৩২৪। তার পর ২০২০ সালে শহরে মোট অপরাধের সংখ্যা আরও কমে হয়েছে ১৫,৫১৭। যেখানে মুম্বইয়ে গত এক বছরে অপরাধের সংখ্যা ৫০,১৫৮, দিল্লিতে ২,৪৫,৮৪৪।  চেন্নাইয়ে নথিভুক্ত অপরাধের সংখ্যা ৮৮,৩৮৮। গুজরাতের আমদাবাদে নথিভুক্ত অপরাধের সংখ্যা ৬১,৩৯৫।
তথ্য এবং পরিসংখ্যান বলছে, মেয়েদের বিরুদ্ধে হওয়া নারীঘটিত অপরাধের সংখ্যাতেও দিল্লি, মুম্বই, বেঙ্গালুরুর থেকে নিরাপদ কলকাতা শহর। গত এক বছরে কলকাতায় মেয়েদের বিরুদ্ধে অপরাধের সংখ্যা ২,০০১। বেঙ্গালুরুতে সেই সংখ্যা ২,৭৩০। দেশের রাজধানী দিল্লিতে ৯,৭৮২। প্রসঙ্গত, দিল্লির আইনশৃঙ্খলা রক্ষার ভার কেন্দ্রীয় স্বরাষ্ট্রমন্ত্রকের হাতে। দেশের বাণিজ্যনগরী মুম্বইয়ে নথিভুক্ত অপরাধের সংখ্যা ৪,৫৮৩টি। ধর্ষণ এবং পণ না দেওয়ায় মৃত্যুর ঘটনাতেও দিল্লি, বেঙ্গালুরু এবং মুম্বইয়ের থেকে পিছিয়ে রয়েছে কলকাতা।"
জাতীয়স্তরের খো খো খেলোয়াড়কে ধর্ষণ ও খুনের ঘটনায় ইতিমধ্যে এক জনকে গ্রেফতার করেছে পুলিশ। কিন্তু যে প্রমাণের সূত্র ধরে এই গ্রেফতার, সেটি একটি অডিয়ো ক্লিপ। যে রেকর্ডিংটি পুলিশের হাতে তুলে দিয়েছিলেন নির্যাতিতার বন্ধু। তিনি জানিয়েছিলেন, যখন নির্যাতিতার উপর অত্যাচার শুরু করে ধর্ষক, তখন তিনি ফোনে কথা বলছিলেন। সেই কল কাটা হয়নি, তাই সব রেকর্ড হয়ে গিয়েছে।   পুলিশ জানিয়েছে, ১০ সেপ্টেম্বর দুপুর দুটো নাগাদ এই ঘটনা ঘটে। একটি চাকরির ইন্টারভিউ দিয়ে ফিরছিলেন নির্যাতিতা। শাহজাদ নামে ওই ব্যক্তি সে সময়ে ওই মহিলার উপর চড়াও হয়, ধর্ষণের চেষ্টা করে। সেই সময়েই ফোনে বন্ধুর সঙ্গে কথা বলছিলেন নির্যাতিতা। তিনি চিৎকার করেন সাহায্য চেয়ে। কিন্তু দ্রুত নির্যাতিতাকে ওড়না পেঁচিয়ে ধরে শাহজাদ। ফোনের ওপারে থাকা বন্ধুটি শুনতে পান নির্যাতিতার আর্তনাদ ও ধীরে ধীরে গলার স্বর নিস্তেজ হয়ে যাওয়া। এর পর শাহজাদ মোবাইলটি নিয়ে পালিয়ে যায়। পরে স্থানীয়রা দেহ উদ্ধার করেন। দেখা যায়, রক্তে ভেসে যাচ্ছে দেহ, নেই দাঁত। পরিবার অভিযোগ করে নির্যাতিতাকে ধর্ষণ করে খুন করা হয়েছে। পরে ওই ফোনের শেষ লোকেশন দেখেই শাহজাদকে ধরে পুলিশ।
মেয়ের ধর্ষণের ঘটনায় তিন অভিযুক্ত ধরা পড়লেও পরে তারা জামিন পেয়ে গিয়েছে। সিবিআইয়ের তদন্তকারীদের কাছে ধর্ষকদের ফাঁসির ব্যবস্থা করার দাবি জানালেন মা। ভোট-পরবর্তী ধর্ষণ ও খুনের তদন্তে নেমে রবিবার দুপুরে সিবিআইয়ের এক মহিলা-সহ দু’জন আধিকারিক মুর্শিদাবাদের কান্দি থানার উব্রভাটপাড়া এলাকায় যান। ২ মে বিধানসভার ভোটগণনার সাত দিন পরে তিন দুষ্কৃতী নবগ্রামের অনন্তপুর এলাকার জঙ্গলে একাদশ শ্রেণির এক ছাত্রীকে ধর্ষণ করে বলে অভিযোগ। সেই ঘটনার পরে রাতেই তিন অভিযুক্তকে গ্রেফতার করে পুলিশ। তিন দিনের জন্য পুলিশি হেফাজতে নিয়ে তদন্ত চালানো হয়। তিন অভিযুক্তই পরে জামিনে মুক্তি পায়। সেই ঘটনার পূর্ণাঙ্গ তদন্তের জন্য সিবিআই ওই নাবালিকার বাড়িতে গিয়ে সবিস্তার খোঁজখবর নেয়। প্রায় তিন ঘণ্টা ধরে নাবালিকার সঙ্গে কথা বলার পরে সিবিআইয়ের তদন্তকারী দল ফিরে যায়। ওই নাবালিকার মা বলেন, “মেয়ে আর আমাকে দীর্ঘ ক্ষণ জিজ্ঞাসাবাদ করা হয়েছে। আমরা চাই, অভিযুক্তদের ফাঁসি হোক। যারা মেয়ের সম্মানহানি করেছে, তাদের সেই শাস্তির আর্জি জানিয়েছি।’’ ভোট-পরবর্তী অশান্তিতে নিহত হন দক্ষিণ ২৪ পরগনার সোনারপুর থানার প্রসাদপুরের বাসিন্দা হারান অধিকারী। এ দিন তাঁর বাড়িতে ফের তদন্তে যায় সিবিআই। সকাল থেকে সিবিআই অফিসারদের দু’টি দল এলাকায় ঘুরে প্রত্যক্ষদর্শীদের বয়ান নথিভুক্ত করেছে। ২ মে হারান-সহ আট-দশ জন বিজেপি কর্মীর উপরে আক্রমণ হয় বলে অভিযোগ। গুরুতর আহত অবস্থায় হারানকে বারুইপুর মহকুমা হাসপাতালে নিয়ে যাওয়ার পরে সেখানকার চিকিৎসকেরা তাঁকে মৃত বলে ঘোষণা করেন। সিবিআই এ দিন কাঁকুড়গাছিতে অভিজিৎ সরকারের বাড়িতে যায়। অভিজিতের মায়ের সবিস্তার বয়ান নেয় তারা। অভিযোগ, হামলার ঘটনার পরে হাসপাতালে ভর্তি থাকা অবস্থায় অভিজিতের মাকে দিয়ে একটি কাগজে সই করিয়ে নিয়েছিল নারকেলডাঙা থানার পুলিশ। অভিজিৎ খুনের ঘটনায় পুলিশ দু’টি এফআইআর করেছিল। ওই বিষয়ে এ দিন অভিজিতের মা মাধবীদেবীর বয়ান নিয়েছে সিবিআই। জগদ্দলে ভোট-পরবর্তী হিংসায় এক বিজেপি কর্মীর মা শোভারানি মণ্ডল খুন হন বলে অভিযোগ। সেই হত্যাকাণ্ডে অভিযুক্ত রতন হালদারকে নিয়ে এ দিন ফের ব্যারাকপুর আদালতে যায় সিবিআই। গ্রেফতার করার পরে সিবিআই তিন দিনের জন্য তাঁকে নিজেদের হেফাজতে নিয়েছিল জিজ্ঞাসাবাদের জন্য। এ দিন রতনকে ব্যারাকপুর আদালতে তোলা হলে বিচারক তাঁকে ১৪ দিন জেল হেফাজতে রাখার নির্দেশ দেন। বিজেপি কর্মী গৌরব সরকারকে পিটিয়ে খুনের ঘটনায় এ দিন আবার বীরভূমের ইলামবাজারের গোপালনগর গ্রামে যায় সিবিআই। ওই ঘটনায় পুলিশের হাতে ধরা পড়া ছ’জন অভিযুক্ত এখন জামিনে মুক্ত। শনিবার গ্রামে সেই ছ’জনকে না-পেয়ে সিবিআই তাঁদের বাড়িতে নোটিস দিয়ে আসে। অভিযুক্তেরা কত দিন ধরে গ্রামছাড়া, শেষ কবে তাঁরা গ্রামে এসেছিলেন, সেই সব বিষয়ে এ দিন বাসিন্দাদের কাছে খোঁজখবর নেন সিবিআই-কর্তারা। একটি সূত্রের খবর, অভিযুক্তদের মধ্যে চার জন এ দিন দুর্গাপুরে গিয়ে সিবিআইয়ের আধিকারিকদের সঙ্গে দেখা করেন। তবে অভিযুক্তদের পরিবার বা নিহতের পরিবার সংবাদমাধ্যমের কাছে এই বিষয়ে মুখ খুলতে চায়নি।
"সৎ বাবার লালসার শিকার বছর পনেরোর স্কুলছাত্রী। অভিযোগ, টানা কয়েক বছর ধরে ভয় দেখিয়ে সৎ মেয়েকে লাগাতার ধর্ষণ করত বাবা। কাউকে বললে প্রাণে মেরে দেওয়ার হুমকি দিত। সেই অভিযোগও জমা পড়েছে পুলিশে। অত্যাচার সহ্য করতে না পেরে বুধবার আত্মহত্যা করার চেষ্টা করে ওই নির্যাতিতা ছাত্রী। তখনই বিষয়টি জানাজানি হয়। ঘটনাটি ঘটেছে দক্ষিণ ২৪ পরগনার ক্যানিংয়ের তালদি এলাকায়। মহিলা সমিতির দ্বারস্থ হন নির্যাতিতার মা। তারাই থানায় অভিযোগ দায়ের করে। অভিযোগের ভিত্তিতে ছাত্রীর সৎ বাবা সুনীল নস্করকে গ্রেফতার করেছে পুলিশ৷
বুধবার পুলিশ সূত্রে জানা গিয়েছে, কয়েক বছর আগে ওই নির্যাতিতা ছাত্রীর মা তালদি এলাকার বাসিন্দা সুনীল নস্করকে বিয়ে করেন। বিয়ের পর সন্তানকে নিয়ে শ্বশুরবাড়িতে আসেন তিনি। মায়ের সঙ্গে সৎ বাবার বাড়িতেই থাকত ষষ্ঠ শ্রেণির ছাত্রীটি। বছর দেড়েক আগে সৎ বাবা সুনীল ছাত্রীকে ভয় দেখিয়ে ধর্ষণ করে বলে অভিযোগ। কাউকে জানালে সৎ মেয়েকে প্রাণে মেরে দেওয়ার হুমকি দিয়েছিল সে। তখন ভয়ে সে কথা চেপে গিয়েছিল নির্যাতিতা। কিন্তু তার পর থেকেই মেয়েটির উপর যৌন নির্যাতন বাড়ছিল। শেষপর্যন্ত সৎ বাবার অত্যাচারের হাত থেকে বাঁচতে বুধবার আত্মহত্যার চেষ্টা করে নির্যাতিতা। কিন্তু মায়ের তৎপরতায় প্রাণ বাঁচে তার। এরপর মা’কে পুরো ঘটনা খুলে বলে মেয়ে। তার পরেই সুনীলের স্ত্রী স্থানীয় মহিলা সমিতির দ্বারস্থ হন। পরে সমিতির সদস্যরাই ক্যানিং থানায় সুনীলের বিরুদ্ধে অভিযোগ দায়ের করেন৷ সেই অভিযোগের ভিত্তিতেই নির্যাতিতা ছাত্রীর বাবা সুনীলকে গ্রেফতার করে পুলিশ। ধৃতের বিরুদ্ধে ধর্ষণের মামলা দায়ের হয়েছে।"
"চার বছরের নাবালিকাকে ধর্ষণের অভিযোগে এক যুবককে বেধড়ক পেটাল উত্তেজিত জনতা। সম্প্রতি ঘটনাটি ঘটেছে দিল্লির বাপা নগর এলাকায়। অভিযুক্ত যুবককে গ্রেফতারের কথা মঙ্গলবার জানিয়েছে পুলিশ।
গত সপ্তাহে মেয়েটি বাড়ির সামনে খেলছিল। ওই এলাকাতেই রয়েছে একটি জিন্স তৈরির কারখানা। অভিযুক্ত ২৫ বছরের যুবক ওই কারখানায় কাজ করেন। পুলিশ জানিয়েছে, মেয়েটিকে খেলতে দেখে অভিযুক্ত যুবক মিষ্টির লোভ দেখিয়ে তাকে কারখানায় নিয়ে যায়। সেখানেই তাকে ধর্ষণ করে। পরে মেয়েটি ঘটনার কথা তার বাড়ির লোককে জানায়। তার পর পুলিশকে বিষয়টি জানায় নির্যাতিতার বাড়ির লোক। ইতিমধ্যে মেয়েটির বাড়ির লোক এবং প্রতিবেশীরা ওই কারখানায় যায় এবং অভিযুক্তকে মারধর করে। পরে পুলিশ এসে অভিযুক্তকে গ্রেফতার করে। তার বিরুদ্ধে পকসো আইনে মামলা দায়ের করা হয়েছে বলে জানিয়েছে পুলিশ।  "
ফের এক দলিত কিশোরীকে ধর্ষণ করে খুনের ঘটনায় উত্তাল রাজধানী দিল্লি। এ বারের ঘটনাটি গুরুগ্রামের। বাড়িওয়ালার পরিবারের সঙ্গে দীর্ঘদিনের সুসম্পর্ক। সেই বিশ্বাস থেকেই গুরুগ্রামে তাঁদের আত্মীয়ের বাড়িতে কিশোরী মেয়েকে কাজের জন্য পাঠিয়েছিলেন দিনমজুর বাবা। মাসখানেক পেরোতে না পেরোতেই বাড়ি ফিরল মেয়েটির মৃতদেহ। অভিযোগ, ধর্ষণ করে খুন করা হয় তাকে। এমন কি, দেহটি দ্রুত দাহ করার জন্যেও চাপ দেওয়া হয় বলে অভিযোগ। নির্যাতিতার বাবার অভিযোগের ভিত্তিতে গ্রেফতার করা হয়েছে প্রবীণ নামে বাড়িওয়ালার ওই আত্মীয়কে। জিজ্ঞাসাবাদ করা হচ্ছে বাড়িওয়ালা ও তাঁর স্ত্রীকেও। গুরুগ্রামের এক পুলিশ আধিকারিক জানিয়েছেন, পকসো আইনে প্রবীণ-সহ বাকি অভিযুক্তদের বিরুদ্ধে মামলা করা হয়েছে। পুলিশ সূত্রের খবর, আদতে বিহারের বাসিন্দা ওই কিশোরী বাবা, মা ও তিন ভাই বোনের সঙ্গে পশ্চিম দিল্লিতে ভাড়া থাকত। গত ১৭ জুলাই, বাড়িওয়ালার স্ত্রীর অনুরোধে গুরুগ্রামে তাঁর ভাই প্রবীণের বাড়িতে মেয়েটিকে কাজ করতে পাঠানো হয়। ২৩ অগস্ট দুপুর তিনটে নাগাদ কিশোরীটির বাবাকে সেখান থেকে ফোন করে জানানো হয় যে খাদ্যে বিষক্রিয়ার জেরে তাঁর মেয়ে মারা গিয়েছে। ঠিক তার ঘণ্টা চারেক পরেই অ্যাম্বুল্যান্সে করে মেয়েটির দেহ তার বাড়িতে নিয়ে আসেন বাড়িওয়ালার স্ত্রী। সঙ্গে সঙ্গে দাহের জন্য প্রয়োজনীয় সমস্ত উপকরণও নিয়ে আসা হয়। মেয়েটির বাবাকে চাপ দেওয়া হয় দ্রুত মেয়েকে দাহ করার জন্য। তবে সে সময়ে হস্তক্ষেপ করেন প্রতিবেশীরা। তাঁরা মেয়েটির দেহটি দেখতে চান। দেখা যায়, ওই কিশোরীর মুখে ও পিঠে গুরুতর আঘাতের চিহ্ন। সঙ্গে-সঙ্গে পুলিশে খবর দেন মেয়েটির বাবা। দিল্লির হাসপাতালে ময়না-তদন্তের পরs জানা যায়, মেয়েটিকে ধর্ষণের পর গলা টিপে খুন করা হয়েছে। মেয়েটির বাবা জানিয়েছেন, দিন ১০-১৫ আগেও মেয়ের সঙ্গে ফোনে কথা হয়েছে তাঁর। এ ধরনের কিছু ঘটতে পারে বলে আঁচ করেননি তিনি।
দিল্লিতে দলিত কন্যার গণধর্ষণের যথাযথ তদন্ত দাবি করে কেন্দ্রীয় স্বরাষ্ট্রমন্ত্রী অমিত শাহকে চিঠি দিলেন লোকসভায় বিরোধী দলের নেতা ও প্রদেশ কংগ্রেস সভাপতি অধীর চৌধুরী। চিঠিতে অধীরবাবু লিখেছেন, বাড়ির মালিকের আত্মীয়ের হাতে ওই মেয়েটিকে ধর্ষিতা ও খুন হতে হয়েছে বলে অভিযোগ। দিল্লির ওই নৃশংস ঘটনা নির্ভয়া-কাণ্ডের স্মৃতি ফিরিয়ে আনছে। অধীরবাবুর মতে, এখন বোঝা যাচ্ছে নির্ভয়া-কাণ্ড থেকে কোনও শিক্ষা নেওয়া হয়নি এবং দিল্লি ভারতে ‘ধর্ষণের রাজনীতি’ কুখ্যাতি পাচ্ছে। এই ঘটনায় দোষীদের দ্রুত গ্রেফতার করে বিচারের ব্যবস্থা করার জন্য উপযুক্ত পদক্ষেপের দাবি কেন্দ্রীয় স্বরাষ্ট্রমন্ত্রীর কাছে জানিয়েছেন অধীরবাবু। দোষীদের দৃষ্টান্তমূলক শাস্তির দাবিও করেছেন তিনি।  
এক নাবালিকাকে ধর্ষণ ও খুনের ঘটনার জেরে ফের শিরোনামে উঠে এল উত্তরপ্রদেশের হাথরস জেলা। অভিযোগ, দশ বছরের এক নাবালিকাকে ধর্ষণের পর খুন করেছে বছর পঁয়ত্রিশের এক যুবক। গত কাল অভিযুক্তকে গ্রেফতার করেছে পুলিশ। ঘটনাটি সামনে আসে গত সোমবার। পুলিশ সূত্রের খবর, যেখানে ঘটনাটি ঘটে, হাথরসের সেই এলাকাতেই থাকেন অভিযুক্তের দুই বোন। রাখি উপলক্ষে তাঁদের সঙ্গে দেখা করতে সেখানে এসেছিল যুবকটি। সে নিজেও আগে মাস ছয়েকের জন্য এই এলাকার একটি বাড়িতে ভাড়া থেকেছে। সেই সূত্রে নির্যাতিতা কিশোরী তাকে আগে থেকেই চিনত বলে জেনেছে পুলিশ। তদন্তে উঠে এসেছে, ঘটনার দিন মত্ত অবস্থায় কিশোরীটিকে কিছুর একটা প্রলোভন দেখিয়ে টেনে নিয়ে গিয়েছিল যুবকটি। সোমবার সকালে একটি খালের ধার থেকে উদ্ধার হয় তার দেহ। যার পরে এফআইআর দায়ের করা হয় ওই নাবালিকার পরিবারের তরফে। তদন্তকারীরা জানান, হাথরস-সহ পশ্চিম উত্তরপ্রদেশের একাধিক জায়গায় কমপক্ষে ১১টি এফআইআর রয়েছে অভিযুক্তের বিরুদ্ধে। যার মধ্যে রয়েছে চুরি, ডাকাতি, মদ এবং মাদক পাচারের মতো একাধিক অভিযোগ। অন্য দিকে, চাকরির টোপ দিয়ে আমদাবাদে নিয়ে গিয়ে এক তরুণীকে ধর্ষণের অভিযোগ দায়ের হয়েছে উত্তরপ্রদেশের মাহোবা জেলায়। অভিযুক্ত যুবকের বিরুদ্ধে পুলিশের দ্বারস্থ হন বছর বাইশের ওই নির্যাতিতা। তাঁর এফআইআরের ভিত্তিতে বুধবার গ্রেফতার করা হয়েছে ওই যুবককে। ইলাহাবাদে পড়াশোনার সময় দু’জনের আলাপ হয়।        
"পশ্চিমবঙ্গে বিধানসভার ভোট-পরবর্তী হিংসা সংক্রান্ত অভিযোগের তদন্তে নেমে কাঁকুড়গাছির বাসিন্দা বিজেপি কর্মী অভিজিৎ সরকার মৃত্যুর ঘটনার পুনর্নির্মাণ করল সিবিআই। যেখানে অভিজিতের দেহ পাওয়া গিয়েছিল, সিবিআইয়ের লোকজন বৃহস্পতিবার সেই জায়গা পরিদর্শন করেন। ওই ঘটনায় মানিকতলা থানার পুলিশ এর আগেই দু’জনকে গ্রেফতার করেছে। সিবিআইয়ের একটি সূত্রের খবর, অভিজিতের মৃতদেহ চার মাস ধরে মর্গে পড়ে রয়েছে। সৎকার না-হওয়ায় সংস্কার ও সামাজিক রীতি অনুযায়ী অশৌচ চলছে তাঁর পরিবারে। বৃহস্পতিবার ছিল অভিজিতের জন্মদিন। সিবিআইয়ের তদন্তকারীরা অভিজিতের বাড়িতে পৌঁছে দেখেন, অভিজিতের বন্ধুদের রান্না করে খাওয়াচ্ছন তাঁর মা ও বৌদি। কলকাতা হাই কোর্ট ভোট-পরবর্তী সময়ে রাজ্যে মূলত খুন ও ধর্ষণ সংক্রান্ত অভিযোগের তদন্তভার দিয়েছে সিবিআই-কে। কলকাতা ও জেলা মিলিয়ে সিবিআই এ দিন মোট ন’টি এফআইআর দায়ের করেছে বলে তদন্তকারীদের সূত্রের খবর। আপাতত উত্তর ও দক্ষিণবঙ্গে তিনটি ক্যাম্প অফিস করে তদন্ত চালানো হচ্ছে বলে জানান এক সিবিআই-কর্তা। এ দিন সিবিআইয়ের দল তিনটি জায়গায় তদন্ত করতে যায়। তার মধ্যে দু’টি ভোট-পরবর্তী হিংসার ঘটনা হলেও একটি ঘটনা প্রায় এক বছরের পুরনো। অভিযোগ, বছরখানেক আগে বীজপুর থানা এলাকার হালিশহরে সৈকত ভাওয়াল নামে এক বিজেপি কর্মীকে কোদালের বাঁটের গায়ে পেরেক লাগিয়ে তা দিয়ে পিটিয়ে মারা হয়। উচ্চ আদালতের নির্দেশে ভোট-পরবর্তী খুনের তদন্তে নেমে এ দিন সিবিআই তাঁর বাড়িতে গেল কেন, এই প্রশ্নের উত্তর মেলেনি। কলকাতার মানিকতলার পরে সিবিআইয়ের দল এ দিন দুপুরে পৌঁছয় ভাটপাড়ার কুলিডিপো এলাকায়। অভিযোগ, গত ৬ জুন সেখানে বাড়ির সামনেই জয়প্রকাশ যাদব নামে এক ব্যক্তির মাথায় বোমা মারা হয়। ঘটনাস্থলেই মৃত্যু হয় তাঁর। স্বপ্না যাদব নামে তাঁর এক আত্মীয়া জানান, সিবিআই আধিকারিকেরা এ দিন ঘটনাস্থল পরিদর্শন করেন। তিনি বলেন, ‘‘ওই ঘটনার পরে বাড়ির সামনের দেওয়ালে রক্তের দাগ লেগেছিল। পরে আমরা বাড়ি রং করাই। সেই সব কিছুই বিস্তারিত ভাবে জানতে চায় সিবিআই।’’ ওই ঘটনার পরে বিজেপি দাবি করে, জয়প্রকাশ তাদের কর্মী ছিলেন। হত্যাকাণ্ডের পিছনে তৃণমূলের হাত রয়েছে বলেও অভিযোগ উঠেছিল। তৃণমূলের বক্তব্য, জমি সংক্রান্ত বিবাদ নিয়ে বচসার জেরে খুন হন জয়প্রকাশ। এ দিন স্বপ্না বলেন, ‘‘আমরা রেলের জমিতে থাকি। আমাদের কোনও জমিই নেই তো ঝগড়া কী করে হবে! ওটা ছিল কাকাকে খুনের অজুহাত।’’ হাই কোর্টের নির্দেশে জাতীয় মানবাধিকার কমিশনের সদস্যেরা ভোট-পরবর্তী হিংসা সংক্রান্ত অভিযোগ খতিয়ে দেখতে এসে একাধিক বার স্থানীয় বাসিন্দাদের বিক্ষোভের মুখে পড়েছিলেন।
এই অবস্থায় কেন্দ্রীয় স্বরাষ্ট্র মন্ত্রকের তরফে তদন্তকারী সিবিআই অফিসারদের নিরাপত্তার জন্য চার কোম্পানি কেন্দ্রীয় বাহিনী বরাদ্দ করা হয়েছে।"
"বিয়ের পর স্বামী যদি স্ত্রীর অনিচ্ছা সত্ত্বেও বাধ্য করে যৌন সঙ্গমে লিপ্ত হতে, তাহলে তাকে ধর্ষণ বলা যাবে না, একটি মামলার রায়ে এ কথা জানিয়েছে ছত্তীসগঢ় হাই কোর্ট। পাশাপাশি বৃহস্পতিবার আদালত বৈবাহিক-ধর্ষণে অভিযুক্তকে বেকসুর খালাস করে জানিয়েছে, স্বামী জোর প্রয়োগ করলেন কি না, তা এখানে বিবেচনা করার কোনও দরকার নেই।
আদালত বলেছে, ‘‘যে ব্যক্তির বিরুদ্ধে অভিযোগ, তিনি তাঁর স্ত্রীর সঙ্গে সঙ্গমে লিপ্ত হয়েছিলেন। আর ওঁর স্ত্রীর বয়স ১৮ বছরের কম নয়। তাই এটিকে ধর্ষণ বলা চলে না। যেহেতু অভিযোগকারী ও অভিযুক্তের মধ্যে স্বামী-স্ত্রীর সম্পর্ক রয়েছে, তাই যদি স্বামী জোর করেও সঙ্গমে বাধ্য করেন, তাহলেও এটিকে ধর্ষণ বলা চলে যাবে না।’’  
গত ২২ নভেম্বর বিয়ে হয়েছিল এই দম্পতির। শুরু থেকেই শ্বশুরবাড়ির লোকেরা নানারকম মানসিক অত্যাচার শুরু করেছিলেন। পণও চাইতে শুরু করেছিলেন তাঁরা। বিয়ের এক মাসের মাথায় দম্পতি মহাবালেশ্বরে বেড়াতে যান। জানুয়ারি মাসের ২ তারিখ ওই মহিলার ইচ্ছার বিরুদ্ধে তাঁকে যৌন সঙ্গমে বাধ্য করেন স্বামী। মহিলার অভিযোগ, এর পর অসুস্থ হয়ে পড়েছিলেন তিনি। চিকিৎসকের কাছে যেতে হয়েছিল। চিকিৎসক জানিয়েছিলেন, তাঁর কোমরের নীচের অংশ পক্ষাঘাতগ্রস্ত হয়ে পড়েছে। তারপরেই আদালতের দ্বারস্থ হন ওই মহিলার।  "
মহিলাদের উপরে কোনও ধরনের নিগ্রহ-নির্যাতন তিনি যে মোটেই বরদাস্ত করবেন না, বুধবার রাজ্য পুলিশের ডিজি এবং এডিজি (আইনশৃঙ্খলা)-কে তা বুঝিয়ে দিলেন মুখ্যমন্ত্রী মমতা বন্দ্যোপাধ্যায়। তাঁর নির্দেশ, রাজনীতির রং না-দেখেই এমন ঘটনার সঙ্গে জড়িতদের বিরুদ্ধে কঠোর ব্যবস্থা গ্রহণ করতে হবে। “ডিজি এবং এডিজি-কে বলব, তফসিলি, আদিবাসী বা সাধারণ মানুষ, মা-বোনেদের উপরে অত্যাচার হলে সঙ্গে সঙ্গে ব্যবস্থা নিতে হবে। শকুনিরা সব দিকে পরিকল্পনা-চক্রান্ত করবে। আমাদের সজাগ থাকতে হবে,” তফসিলি জাতি পরামর্শদাতা পরিষদের এ দিনের বৈঠকে বলেন মুখ্যমন্ত্রী। পুলিশের শীর্ষ কর্তাদের উদ্দেশে তাঁর নির্দেশ, অত্যাচারের অভিযোগ পেলে তদন্ত করতেই হবে। অভিযোগ সত্যি হলে কড়া পদক্ষেপ করতে হবে। কাউকে রেহাই দেওয়া বা বাঁচানোর কোনও ব্যাপার নেই। ভোটের পরে খুন, ধর্ষণ-সহ হিংসার বিভিন্ন অভিযোগ খতিয়ে দেখতে জাতীয় মহিলা কমিশন এবং জাতীয় মানবাধিকার কমিশন রাজ্যে এসেছিল। বিষয়টি আদালত পর্যন্ত গড়ায়। কমিশনের অনুসন্ধান পদ্ধতি নিয়ে রাজনৈতিক তরজা চলে। পরে কলকাতা হাইকোর্ট ভোট-পরবর্তী পর্বে খুন ও ধর্ষণের তদন্তভার দেয় সিবিআই-কে। সেই নির্দেশের বিরুদ্ধে সুপ্রিম কোর্টে যাওয়ার ব্যাপারে ভাবনাচিন্তা চলছে সরকারি স্তরে। প্রশাসনিক কর্তাদের বক্তব্য, ভোটের পরে ধর্ষণের অভিযোগ তোলা হলেও কেউ পুলিশের কাছে অভিযোগ দায়ের করেননি। তাই সেই সব অভিযোগের সত্যতা নিয়ে সরকারের অন্দরে প্রশ্ন উঠছে। যাঁরা খুন হয়েছেন, তাঁদের অনেকেই তৃণমূলের কর্মী বা সমর্থক। এর বেশির ভাগই ভোটের আগেকার বা ভোটের সময়কার ঘটনা। কিছু ঘটনা ভোটের পরে ঘটলেও সেগুলি ৫ মে অর্থাৎ তৃতীয় বার মুখ্যমন্ত্রী হিসেবে মমতার শপথগ্রহণের আগেকার। সরকারের বক্তব্য, যখন ওই সব ঘটনা ঘটেছে, তখন প্রশাসনিক নিয়ন্ত্রণ ছিল নির্বাচন কমিশনের হাতে। নতুন সরকার প্রশাসনের রাশ গ্রহণ করার পরে আর কোনও ঘটনা ঘটেনি। বিরোধী শিবিরের বক্তব্য, পুলিশ প্রতিকার না-করায় অভিযোগকারীরা কমিশনে যান। রাজ্য সরকারের যুক্তি, পুলিশ অভিযোগ না-নিলে বিকল্প আইনি পথও খোলা আছে। আসলে এই ধরনের অভিযোগ ভিত্তিহীন।
তালিবান-রাজত্বে যে সবচেয়ে আতঙ্কে রয়েছেন মহিলারা, তা নিয়ে প্রতিনিয়তই রিপোর্ট প্রকাশিত হচ্ছে। উঠে আসছে নানা দাবি। এমনকী মৃত্যুর পরও তালিবানের হাত থেকে নিস্তার মেলার কোনও সম্ভাবনা নেই। সম্প্রতি প্রাণ হাতে করে কাবুল থেকে দিল্লি পৌঁছনোর পর এমনই অভিজ্ঞতার কথা শোনালেন সে দেশের এক মহিলা পুলিশকর্মী। মুসকান নামে ওই মহিলা দিল্লি পৌঁছনোর পর একটি সংবাদমাধ্যমের কাছে চোখের সামনে দেখা নিজের সেই ভয়ঙ্কর অভিজ্ঞতার কথা শুনিয়েছেন। তিনি আফগান মহিলা পুলিশে কর্মরত ছিলেন। দেশের সিংহভাগ তালিবদের দখলে চলে আসার পর মুসকান বুঝে গিয়েছিলেন বাঁচতে গেলে আর সে দেশে থাকা যাবে না। তাই বিমানে সরাসরি দিল্লি চলে এসেছেন। মহিলাদের প্রতি তালিবরা যে কতটা নৃশংস হতে পারে, তার বর্ণনা দিতে গিয়ে তিনি জানিয়েছেন, প্রতিটি বাড়ি থেকেই অন্তত একজন মহিলাকে তারা তুলে নিয়ে যায়। তাঁদের ধর্ষণ করে খুন করে তারা। তাদের মধ্যে নাকি এমন অনেকেই রয়েছে, যারা আবার মৃতদেহগুলিকে ধর্ষণ করে আনন্দ পায়। পরিবারের মহিলারা যদি উপার্জন করেন, তাহলে তাঁদের লাগাতার হুমকির মুখে পড়তে হয়। প্রথম হুমকিতে কাজ না হলে আর দ্বিতীয় হুমকির জন্য অপেক্ষা করে না তারা। প্রথম হুমকির পরও যদি সেই মহিলাকে বাড়ির বাইরে দেখেছে, তো তখনই তাঁকে তুলে নিয়ে গিয়ে খুন করা হয়। সম্প্রতি এমন এক ভিডিয়োও নেটমাধ্যমে ভাইরাল হয়। যেখানে দেখা যায়, বাইরে বেরোনো মধ্যবয়সি এক মহিলাকে মাথায় গুলি করে খুন করল এক তালিব নেতা। এমনকী রেহাই পান না পুরুষেরাও। বিশেষ করে পরিবারের পুরুষেরা যদি কোনও না কোনও সরকারি কাজকর্মের সঙ্গে যুক্ত থাকেন তাহলে একই পরিণতি হয় তাঁদেরও।
পশ্চিমবঙ্গের ‘ভোট পরবর্তী হিংসা’র অভিযোগের নথি চাইল সিবিআই। শুক্রবার এই মর্মে রাজ্য পুলিশের ডিজিকে ই-মেল পাঠিয়েছে কেন্দ্রীয় গোয়েন্দা সংস্থা। ওই ই-মেলে ডিজিকে সন্ত্রাসের অভিযোগ সংক্রান্ত সমস্ত মামলা এবং সেই অভিযোগের ভিত্তিতে করা পদক্ষেপের বিশদ রিপোর্ট জমা দিতে বলা হয়েছে। সিবিআই সূত্রে খবর, নথি হাতে এলেই প্রতিটি অভিযোগের ভিত্তিতে আলাদা করে মামলা দায়ের করবে কেন্দ্রীয় গোয়েন্দা সংস্থাটি। তবে তারও আগে সোমবার দেশের অন্য রাজ্য থেকে কলকাতায় আসতে পারেন সিবিআই কর্তারা। নিজাম প্যালেসে তাঁদের বৈঠকের পরই সন্ত্রাসের অভিযোগ নিয়ে পরবর্তী সিদ্ধান্ত নেওয়া হবে সিবিআই সূত্রে খবর। বৃহস্পতিবারই কলকতা হাই কোর্ট তাদের রায়ে বলেছিল, রাজ্যের ‘ভোট পরবর্তী সন্ত্রাসে’ খুন, ধর্ষণ, ধর্ষণের চেষ্টার মতো অভিযোগের তদন্ত করবে সিবিআই। আর অপেক্ষাকৃত কম গুরুত্বপূর্ণ অভিযোগ যেমন ঘর বাড়ি ভাঙচুর, বাড়িতে আগুন লাগিয়ে দেওয়ার মতো ঘটনার তদন্ত করবে রাজ্যে তিন আইপিএস অফিসারের বিশেষ তদন্তকারী দল। দু’টি তদন্তই হবে সুপ্রিম কোর্টের এক প্রাক্তন বিচারপতির নজরদারিতে। সেই রায়ের ২৪ ঘণ্টার মধ্যেই সন্ত্রাসের অভিযোগের রিপোর্ট তলব করল সিবিআই। রাজ্য পুলিশের ডিজিকে মেল পাঠিয়ে খুন এবং ধর্ষণ সংক্রান্ত এফআইআরের কপিও চেয়েছে সিবিআই। বৃহস্পতিবার হাই কোর্টের রায়ের পরই নিজাম প্যালেসে বৈঠকে বসে সিবিআই। বেশ কয়েক দফায় বৈঠকের পর ঠিক হয় ডিজিকে মেল পাঠানো হবে। রাজ্যে ‘ভোট পরবর্তী হিংসা’ সংক্রান্ত যত রকম অভিযোগ দায়ের হয়েছে, সেই সংক্রান্ত তথ্য চাওয়া হবে বলেও ঠিক হয় বৈঠকে। মোট ২৯টি খুনের মামলা এবং ১২টি ধর্ষণের মামলা রয়েছে বলে জানিয়েছিল সিবিআই। সেই সব মামলা কোন কোন থানায় দায়ের হয়েছে। অভিযোগ জমা পড়ার পর কী কী পদক্ষেপ করা হয়েছে, সে সংক্রান্ত সব তথ্য চেয়েছে সিবিআই। কেস রেকর্ডের কপিও চাওয়া হয়েছে। সূত্রের খবর, দিল্লি, দেহরাদুন-সহ দেশের বিভিন্ন রাজ্য থেকে অফিসারদের ডেকে পাঠানো হয়েছে কলকাতায়। সোমবার তাঁরা বৈঠক করতে পারেন। নথি আসার পর তা খতিয়ে দেখবেন। আপাতত সন্ত্রাসের অভিযোগ খতিয়ে দেখার জন্য ৪টি বিশেষ দল গঠন করছে সিবিআই। প্রত্যেক দলে একজন করে জয়েন্ট ডিরেক্টর, দু’জন ডিআইজি পদমর্যাদার অফিসার, তিন জন এসপি পদাধিকারী থাকবেন বলে খবর।  
নেটমাধ্যমে পরিচয়। এর পর ফোন নম্বর দেওয়া-নেওয়া। তা থেকে প্রেম। কিন্তু তার পর মুর্শিদাবাদের ওই যুবকের বিরুদ্ধে বিয়ের প্রতিশ্রুতি দিয়ে ধর্ষণের অভিযোগ দায়ের করেছেন উত্তর ২৪ পরগনার বনগাঁর এক তরুণী। বনগাঁর ওই তরুণীর অভিযোগ, বছর দেড়েক আগে মুর্শিদাবাদের জয়ন্ত রায় নামে এক যুবকের সঙ্গে ফেসবুকে তাঁর পরিচয় হয়। এর পর দু’জনের ফোন নম্বর আদানপ্রদানও হয়। সেটাই দু’জনের পরিচয়ের সূচনা। এর পর দু’জনে জড়িয়ে পড়েন প্রেমের সম্পর্কে। তরুণীর দাবি, যুবক তাঁকে বিয়ের প্রতিশ্রুতি দিয়ে নিয়ে যায় নদিয়ার চাকদহে। সেখানে জয়ন্ত তাঁকে ধর্ষণ করার পর বিয়ে করতে অস্বীকার করে বলে অভিযোগ। তরুণীর আরও অভিযোগ, জয়ন্ত তাঁকে দেহ-ব্যবসাতেও নামাতে চায়। তাতে আপত্তি করাতেই তাঁকে পাচারের হুমকি দেওয়া হয় বলে অভিযোগ। তরুণীর দাবি, তিনি চাকদহ থেকে কোনও মতে পালিয়ে আসেন বনগাঁয়। জয়ন্তের বিরুদ্ধে থানায় অভিযোগ দায়ের করা হয়েছে। পুলিশ ঘটনার তদন্ত শুরু করেছে।
ভোট পরবর্তী হিংসা মামলায় খুন, ধর্ষণ ও অস্বাভাবিক মৃত্যুর ঘটনায় সিবিআই তদন্তের নির্দেশ দিয়েছে কলকাতা হাই কোর্ট। অপেক্ষাকৃত কম গুরুত্বপূর্ণ ঘটনায় সিট গঠন করার নির্দেশ দেওয়া হয়েছে। এই নির্দেশে খুশি নয় রাজ্য সরকার। সুপ্রিম কোর্টে যাওয়ার চিন্তা-ভাবনা করছে তারা। বৃহস্পতিবার হাই কোর্টের বৃহত্তর বেঞ্চের রায়দানের পরে সংবাদমাধ্যমকে তৃণমূল সাংসদ সৌগত রায় বলেন, ‘‘এই রায় নিয়ে আমি অখুশি। আইন-শৃঙ্খলা রাজ্যের দায়িত্ব। সেখানে যদি প্রতি মুহূর্তে সিবিআই আসে তা হলে রাজ্যের অধিকার খর্ব হয়। আমি নিশ্চিত রাজ্য সরকার এই বিষয়ে আলোচনা করবে এবং দরকার পড়লে উচ্চতর আদালতের দ্বারস্থ হবে।’’ এই ঘটনা নিয়ে সরাসরি মন্তব্য করতে না চাইলেও রায়ে খুশি নন বলেই জানিয়েছেন তৃণমূলের রাজ্য সাধারণ সম্পাদক কুণাল ঘোষ। তিনি টুইট করে বলেন, ‘হাই কোর্টের নির্দেশ নিয়ে প্রকাশ্য বিরোধিতা করা যায় না। ওঁরা নির্দেশ দিয়েছেন। সরকার এবং দলের শীর্ষ নেতৃত্ব এই নির্দেশ খতিয়ে দেখে প্রতিক্রিয়া জানাবেন। সম্ভাব্য আইনি দিকগুলি বিবেচিত হবে। আমরা মনে করি কেন্দ্রীয় মানবাধিকার কমিশনের রিপোর্ট সম্পূর্ণ রাজনৈতিক উদ্দেশ্যপ্রণোদিত। তবে হাই কোর্টের মন্তব্য নিয়ে এখন কোনও মন্তব্য করছি না।’   HC order নিয়ে প্রকাশ্য বিরোধিতা করা যায় না। ওঁরা নির্দেশ দিয়েছেন। সরকার এবং দলের শীর্ষ নেতৃত্ব এই নির্দেশ খতিয়ে দেখে প্রতিক্রিয়া জানাবেন। সম্ভাব্য আইনি দিকগুলি বিবেচিত হবে। আমরা মনে করি NHRCর রিপোর্ট সম্পূর্ণ রাজনৈতিক উদ্দেশ্যপ্রণোদিত। তবে HC নিয়ে এখন কোনো মন্তব্য করছি না। হাই কোর্ট রায়ে জানিয়েছে, ভোট পরবর্তী খুন, ধর্ষণ ও অস্বাভাবিক মৃত্যুর ঘটনায় তদন্ত করে সিবিআই-কে ছ’সপ্তাহের মধ্যে রিপোর্ট জমা দিতে হবে। এ ছাড়া ভাঙচুর করা, আগুন লাগানো, মারধর করা, ঘরছাড়া করার মতো অপেক্ষাকৃত কম গুরুত্বপূর্ণ ঘটনায় তিন আইপিএস আধিকারিক সুমনবালা সাহু, সৌমেন মিত্র এবং রণবীর কুমারের নেতৃত্বে সিট গঠন করার নির্দেশ দেওয়া হয়েছে। সুপ্রিম কোর্টের অবসরপ্রাপ্ত বিচারপতির নজরদারিতে কাজ করবে সিট। সেই রিপোর্টও ছ’সপ্তাহের মধ্যে জমা দিতে হবে। ভোট পরবর্তী হিংসায় যাঁরা ক্ষতিগ্রস্ত হয়েছেন তাঁদের ক্ষতিপূরণ দেওয়ার নির্দেশ দেওয়া হয়েছে রাজ্য সরকারকে। আদালত আরও জানিয়েছে, জাতীয় মানবাধিকার কমিশনের রিপোর্টে পক্ষপাতিত্বের যে অভিযোগ রাজ্য সরকারের তরফে করা হয়েছিল তা সঠিক নয়। আদালত সমস্ত অভিযোগের তথ্য খতিয়ে দেখেছে। একটি নতুন ডিভিশন বেঞ্চ গঠন করেছে আদালত। সেই বেঞ্চে এই মামলা সংক্রান্ত শুনানি, আবেদন, রিপোর্ট জমা দেওয়া প্রভৃতি পরবর্তী প্রক্রিয়া হবে।
"নতুন ডিভিশন বেঞ্চ গঠন করল আদালত। এই বেঞ্চে এই মামলা সংক্রান্ত শুনানি, আবেদন, রিপোর্ট জমা দেওয়া প্রভৃতি পরবর্তী প্রক্রিয়া হবে। জাতীয় মানবাধিকার কমিশনের রিপোর্টে পক্ষপাতিত্বের যে অভিযোগ রাজ্য সরকারের তরফে করা হয়েছিল তা সঠিক নয়। আদালত সমস্ত অভিযোগের তথ্য খতিয়ে দেখেছে। 
                                গ্রাফিক: শৌভিক দেবনাথ।
                                
                             ভোট পরবর্তী হিংসায় যাঁরা ক্ষতিগ্রস্ত হয়েছেন তাঁদের ক্ষতিপূরণ দিতে হবে রাজ্য সরকারকে। দুই তৃণমূল নেতা জ্যোতিপ্রিয় মল্লিক ও পার্থ ভৌমিক এই মামলায় যুক্ত হতে চেয়েছিলেন। তাঁদের আবেদন খারিজ করে দেয় আদালত। ভাঙচুর করা, আগুন লাগানো, মারধর করা, ঘরছাড়া করার মতো অপেক্ষাকৃত কম গুরুত্বপূর্ণ ঘটনায় সিট গঠন করার নির্দেশ দিয়েছে আদালত। তিন আইপিএস আধিকারিক সুমনবালা সাহু, সৌমেন মিত্র এবং রণবীর কুমারের নেতৃত্বে গঠিত হবে সিট। সুপ্রিম কোর্টের অবসরপ্রাপ্ত বিচারপতির নজরদারিতে কাজ করবে সিট। সেই রিপোর্টও ছ’সপ্তাহের মধ্যে জমা দিতে হবে। ভোট পরবর্তী খুন, ধর্ষণ ও অস্বাভাবিক মৃত্যুর ঘটনায় সিবিআই তদন্তের নির্দেশ দিল হাই কোর্টের বৃহত্তর বেঞ্চ। ছ’সপ্তাহের মধ্যে জমা দিতে হবে রিপোর্ট।  জাতীয় মানবাধিকার কমিশনের রিপোর্টে পক্ষপাতিত্বের অভিযোগ তোলে রাজ্য। এই মামলায় অন্তর্বর্তী রায়ে হাই কোর্ট জানায়, রাজ্যের সদিচ্ছার অভাব রয়েছে। যদিও সেই নির্দেশ পুনর্বিবেচনার আর্জি জানায় রাজ্য। হাই কোর্টের নির্দেশে রাজ্যের বিভিন্ন জায়গায় ঘুরে রিপোর্ট তৈরি করে তা আদালতে জমা দেয় জাতীয় মানবাধিকার কমিশন। এই কাজ করতে গিয়ে কমিশনের সদস্যদের উপর হামলারও অভিযোগ ওঠে। এই বিষয়ে শুনানির সময় রাজ্য সরকারকে ভর্ৎসনাও করে হাই কোর্ট। গত ৩ অগস্ট এই মামলার শুনানি শেষ হয়েছিল হাই কোর্টের ভারপ্রাপ্ত প্রধান বিচারপতি রাজেশ বিন্দলের নেতৃত্বে পাঁচ সদস্যের ডিভিশন বেঞ্চে। এই মামলায় প্রথম থেকেই পুলিশি নিষ্ক্রিয়তার অভিযোগ তুলেছে বিজেপি। ভোট পরবর্তী হিংসা নিয়ে একাধিক পিটিশন জমা পড়েছে হাই কোর্টে।"
বাড়িতে কেউ না থাকার সুযোগ নিয়ে ১০ বছরের শিশুকে ধর্ষণের অভিযোগ প্রতিবেশী যুবকের বিরুদ্ধে। ঘটনাটি ঘটেছে দক্ষিণ ২৪ পরগনার মহেশতলা পুরসভার বিবেকানন্দ পার্কে। নির্যাতিতার অভিযোগের ভিত্তিতে মঙ্গলবার অভিযুক্তকে গ্রেফতার করেছে পুলিশ। ধৃতের নাম রোহিত গোমস (২৬)। পুলিশ সূত্রে জানা গিয়েছে, বছরের দশেকের ওই নাবালিকার বাবা এবং মা এলাকায় একটি দোকান চালান। সোমবার বিকেলে বাড়িতে একাই ছিল সে। সেই সুযোগে রোহিত মত্ত অবস্থায় বাড়িতে ঢুকে নাবালিকাকে ধর্ষণ করে বলে অভিযোগ। ঘটনার কথা কাউকে বললে প্রাণনাশের হুমকি দেওয়া হয় বলেও অভিযোগ। রাতেই মাকে ঘটনার কথা বলে নির্যাতিতা। এর পর মহেশতলা থানায় লিখিত অভিযোগ দায়ের করা হয়েছে। অভিযোগের ভিত্তিতেই রোহিতকে গ্রেফতার করে মহেশতলা থানার পুলিশ। ধৃতের বিরুদ্ধে পকসো আইনে মামলা রুজু হয়েছে। মঙ্গলবার নির্যাতিতার মেডিক্যাল পরীক্ষা হয় বেহালার বিদ্যাসাগর হাসপাতালে।
বাঁশদ্রোণীতে যুবককে ধর্ষণের অভিযোগ। যে রংয়ের দোকানে কাজ করতেন ওই যুবক, অভিযুক্ত সেই দোকানের মালিক শুভজিৎ সরকার। গত দু’মাস ধরে কর্মচারী ওই যুবককে তিনি ধর্ষণ করে আসছিলেন বলে অভিযোগ। শুভজিৎকে গ্রেফতার করেছে বাঁশদ্রোণী থানার পুলিশ। রবিবার তাঁকে আদালতে তোলা হবে।   বাঁশদ্রোণীথানার পুলিশ জানিয়েছে, অভিযোগকারী যুবকের বয়স ২২-এর কাছাকাছি। তিনি বিবাহিত, তবে স্ত্রী বাপের বাড়ি থাকেন। স্থানীয় একটি রংয়ের দোকানে কর্মরত ওই যুবক। শুক্রবার সকালে দোকানের মালিকের বিরুদ্ধে ধর্ষণের অভিযোগ দায়ের করেন তিনি। অভিযোগকারী যুবক নিজে থেকেই ইতিমধ্যে এসএসকেএম হাসপাতালে ডাক্তারি পরীক্ষা করিয়েছেন বলে জানিয়েছে পুলিশ। তবে পুলিশের তরফেও ফের এক বার তাঁর পরীক্ষা করানো হবে। তার পর প্রয়োজনীয় পদক্ষেপ করবে পুলিশ। সংবাদমাধ্যমেও নিজেকে ধর্ষণের শিকার বলে দাবি করেছেন অভিযোগকারী ওই যুবক। জানিয়েছেন, বেশ কিছু দিন ধরে স্ত্রীর সঙ্গে বনিবনা হচ্ছিল না তাঁর। তার পর থেকে স্ত্রী বাপের বাড়ি এবং তিনি বাবা-মায়ের সঙ্গে বাঁশদ্রোণীর বাড়িতে থাকছিলেন। তাই দোকানেই বেশি সময় দিচ্ছিলেন তিনি। কিন্তু দু’মাস আগে পরিস্থিতি অন্য দিকে মোড় নিতে শুরু করে বলে জানিয়েছেন তিনি। ওই যুবক জানিয়েছেন, সম্প্রতি দ্বিতীয় বার গর্ভবতী হয়ে পড়েন তাঁর স্ত্রী। জানতে পেরে ছুটির আবেদন করেন তিনি। কিন্তু ধমক দিয়ে তাঁকে নিরস্ত করেন দোকানের মালিক। কাজে মন দিতে বলেন। তার পর থেকেই নানা বাহানায় তাঁকে দোকানে আটকে রেখে শুভজিৎ যৌন নিগ্রহ এবং ধর্ষণ করতে শুরু করেন বলে অভিযোগ অভিযোগকারীর। ওই যুবকের অভিযোগ, রাত হয়ে গেলেও তাঁকে বাড়ি যেতে দিতেন না শুভজিৎ। জোর করে মদ খাওয়াতেন। তার পর শুরু হত যৌন নিগ্রহ। একাধিক বার শুভজিৎ তাঁকে ধর্ষণও করেছেন বলে অভিযোগ করেছেন ওই যুবক। শুধু তাই নয়, প্রায়শই বেশ কয়েক জন সাঙ্গপাঙ্গকে নিয়ে শুভজিৎ তাঁর উপর চড়াও হতেন বলে দাবি তাঁর। অভিযোগকারীর দাবি, স্ত্রী সঙ্গে থাকেন না। তিনি কখন বাড়ি ফেরেন, বয়স্ক মা-বাবা তা নিয়ে মাথা ঘামাতেন না। সেই সুযোগেই তাঁর উপর অকথ্য অত্যাচার চালাতেন শুভজিৎ। তা সহ্য করতে না পেরে চাকরি থেকে ইস্তফা দিতে চেয়ে চিঠি দেন তিনি। কিন্তু তাতে মারধর করা হয় তাঁকে। হুমকিও দেওয়া হয়। অভিযোগকারীর আইনজীবী সংবাদমাধ্যমে জানান যে, রাতের পর রাত অকথ্য অত্যাচার সহ্য করতে করতে শরীর ভেঙে গিয়েছিল ওই যুবকের। । মানসিক অবসাদেও ভুগতে শুরু করেন তিনি। তাতেই বাড়ির লোকের টনক নড়ে। তাঁদের চাপের মুখে পড়েই সত্য কথা খুলে বলেন ওই যুবক। পরিবারের লোকজন সাহস দেওয়াতেই থানায় যান শেষমেশ। অভিযুক্ত শুভজিতের বিরুদ্ধে ভারতীয় দণ্ডবিধির ৩৪১ (অপরাধমূলক আচরণ), ৩২৩ (শারীরিক নিগ্রহ), ৩৭৭  (জোরপূর্বক সঙ্গম), ৫০৬ (ভয় দেখানো) এবং ৩৪ (একসঙ্গে অনেকে মিলে অপরাধ ঘটানো) নম্বর ধারায় মামলা দায়ের করেছে পুলিশ। তাঁকে জিজ্ঞাসাবাদ করা হচ্ছে। আর কে কে এই ঘটনায় যুক্ত ছিল, তা খতিয়ে দেখছে পুলিশ।  
গন্তব্যে পৌঁছে দেওয়ার নাম করে এক যুবতীকে ধর্ষণের অভিযোগ উঠল ভ্যানচালকের বিরুদ্ধে। শুক্রবার রাতে ঘটনাটি ঘটেছে পেট্রাপোল থানার খলিদপুর এলাকায়। গুরুতর জখম অবস্থায় যুবতীকে উদ্ধার করে ভর্তি করা হয়েছে বনগাঁ মহকুমা হাসপাতালে। ধর্ষণে অভিযুক্তকে গ্রেফতারের দাবিতে সোচ্চার হয়েছেন এলাকাবাসী। ঘটনার তদন্ত শুরু করেছে পুলিশ।   পুলিশ জানিয়েছে, ওই যুবতীর বাড়ি বনগাঁয়। তাঁর পরিবারের মানুষজন দিনমজুরের কাজ করেন। আত্মীয়ের বাড়ি যাবেন বলে শুক্রবার সন্ধ্যায় বাড়ি থেকে বেরিয়েছিলেন ওই যুবতী। বনগাঁ থানার সামনে থেকে একটি ভ্যানে ওঠেন তিনি। চালক তাঁকে বাড়ি পৌঁছে দেবেন বলে ভ্যানে তুলেছিলেন। অভিযোগ, ওই ভ্যানচালক তাঁকে বাড়ি পৌঁছে না দিয়ে পেট্রাপোল থানার খলিদপুর এলাকায় নিয়ে চলে যান। সেখানে একটি আমবাগানে তাঁকে ধর্ষণ করে ফেলে রেখে পালান। রক্তাক্ত অবস্থায় রাস্তার পাশে বসে কাঁদছিলেন নির্যাতিতা। তাঁকে কাঁদতে দেখে স্থানীয়রা পেট্রাপোল থানায় খবর দেন। পুলিশ এসে তাঁকে বনগাঁ মহকুমা হাসপাতালে ভর্তি করেন। সেখানেই চিকিৎসাধীন রয়েছেন তিনি। খবর পেয়েই নির্যাতিতার বাড়ি গিয়েছিলেন বিভিন্ন রাজনৈতিক দলের নেতারা। ঘটনার তদন্ত শুরু করেছে পেট্রাপোল থানার পুলিশ। অভিযুক্ত ভ্যানচালককে খোঁজ চালানো হচ্ছে বলে জানানো হয়েছে পুলিশের তরফে।
"স্থানীয় ব্যবসায়ীর বিরুদ্ধে এক নাবালিকাকে ধর্ষণের অভিযোগ ওঠে মালদহের হরিশ্চন্দ্রপুরে। ঘটনার কথা জানাজানি হতেই অভিযুক্ত ব্যক্তিকে মারধর করেন গ্রামবাসীরা। খবর পেয়ে ঘটনাস্থলে পৌঁছলে পুলিশকে লক্ষ্য করে ইট-পাথর ছু়ড়তে থাকেন ক্ষুব্ধ গ্রামবাসীরা। যার জেরে আহত হয়েছেন কয়েকজন পুলিশ কর্মী। শুক্রবার রাতে ধুন্ধুমার পরিস্থিতি তৈরি হয়েছিল হরিশ্চন্দ্রপুরের চণ্ডীপুর গ্রামে। পরিস্থিতি নিয়ন্ত্রণে আনতে শনিবার গ্রামে মোতায়েন করা হয় র‌্যাফ এবং পুলিশ বাহিনী।
শুক্রবার স্থানীয় এক চতুর্থ শ্রেণির এক ছাত্রীকে ধর্ষণের অভিযোগ ওঠে নজরুল ইসলাম ওরফে ভোলা নামের এক ব্যক্তির বিরুদ্ধে। জানা গিয়েছে, ওই গ্রামে ভোলার চালের ব্যবসা রয়েছে। কিন্তু গ্রামবাসীদের অভিযোগ, সেই ব্যবসাতেও জালিয়াতি করেন ভোলা। রেশনে পাওয়া চাল গরিব মানুষের থেকে কিনে নিজের গুদামে মজুত করেন এবং পরে চড়া দামে তা বিক্রি করেন বলে অভিযোগ।    শুক্রবার বিকেলে এক দিনমজুর পরিবারের থেকে চাল কিনতে যান তিনি। চাল নেওয়ার পর জানান, গুদামে গিয়ে চাল মেপে তার পর টাকা দেবেন। চাল বিক্রির টাকা আনতে দিনমজুরের নাবালিকা মেয়ে এবং ভাগ্নি ভোলার সঙ্গে তাঁর গুদামে গিয়েছিল। গ্রামবাসীদের অভিযোগ, সে সময় ভাগ্নিকে বাইরে রেখে ওই নাবালিকাকে গুদামের ভিতর ধর্ষণ করেন ভোলা। তার পর তার হাতে ৩৫০ টাকা দিয়ে পালিয়ে যান। বাড়ি ফিরে নাবালিকা ঘটনার কথা জানায় তার মাকে। রক্তক্ষরণ হওয়ায় নাবালিকা প্রথমে হরিশ্চন্দ্রপুর হাসপাতালে নিয়ে যাওয়া যাওয়া হয়। পরে তাকে চাঁচল সুপার স্পেশ্যালিটি হাসপাতালে স্থানান্তরিত করা হয়েছে। ইতিমধ্যে এই খবর ছড়িয়ে পড়ে গ্রামে। গ্রামবাসীরা অভিযুক্তকে ভোলাকে খুঁজে বের করে। তার পর শুরু হয় গণধোলাই। খবর পেয়ে ঘটনাস্থলে আসে পুলিশ। অভিযুক্তকে উদ্ধার করতে গেলে পুলিশের উপরই চড়াও হন গ্রামবাসীরা। চলতে থাকে ইট-বৃষ্টি। ইটের আঘাতে মাথা ফাটে হরিশ্চন্দ্রপুর থানার এএসআই অভিজিৎ মণ্ডলের। এক জন সিভিক ভলান্টিয়ারও আহত হয়েছেন। খবর পেয়ে পুলিশের আরও বড় বাহিনী যায় সেখানে। শনিবারও ওই গ্রামে মোতায়েন রয়েছে পুলিশ। ধর্ষণে অভিযুক্ত ভোলাকেও গ্রেফতার করা হয়েছে।"
‘‘ওরা চিৎকার করছিল। সাহায্য চাইছিল। আমি কিছুই করতে পারলাম না’’— ভাড়াবাড়ির এক চিলতে ঘরের বাইরে বসে কথাগুলি যিনি বলছিলেন, সেই মা মাত্র কয়েক দিন আগে নিজের দুই নাবালিকা মেয়েকে দেখেছেন চোখের সামনে গণধর্ষিতা হতে! দেখেছেন অপরাধীদের খাওয়ানো কীটনাশকের প্রভাবে এক রাতের মধ্যে একে একে দু’জনকেই মৃত্যুর কোলে ঢলে পড়তে! সে দিন কিছু করতে না-পারার যন্ত্রণার সঙ্গে মিশে রয়েছে খুন হয়ে যাওয়ার আতঙ্কে মেয়েদের কীটনাশক খাওয়ানোর বিষয়টি কাউকে না জানানোর অপরাধবোধও।  বিজেপি শাসিত হরিয়ানার সোনীপতের এই ঘটনায় সম্প্রতি চেয়ারম্যান বিজয় সাম্পলার নির্দেশে কড়া পদক্ষেপের ইঙ্গিত দিয়েছে জাতীয় তফসিলি জাতি আয়োগ (এনসিএসসি)। ঘটনায় এখনও পর্যন্ত কী কী পদক্ষেপ করা হয়েছে, ১৯ অগস্টের মধ্যে তা জানতে চেয়ে হরিয়ানা সরকারের কাছে চিঠিও পাঠিয়েছে তারা। আলাদা আলাদা করে চিঠি গিয়েছে রাজ্যের মুখ্যসচিব, ডিজি, সোনীপতের পুলিশ সুপার ও ডেপুটি কমিশনারের কাছে। হরিয়ানা পুলিশ সূত্রের দাবি, ময়না-তদন্তে ধর্ষণের প্রমাণ মিলেছে। গ্রেফতার করা হয়েছে চার অভিযুক্তকেই। উদ্ধার হয়েছে কীটনাশকের শিশিগুলো। তদন্ত চলছে। পুলিশ ও স্থানীয় সূত্রের খবর, নির্যাতিতাদের এক জনের বয়স ১৫। অন্য জন মাত্র ১১। মাত্র এক মাস আগে পেটের দায়ে দুই মেয়ে এবং দুই ছেলের হাত ধরে বিহার থেকে হরিয়ানার সোনীপতে আসেন বছর ৩৫-এর ওই স্বামীহারা মহিলা। ঘরে জায়গা নেই। তাই ১৪ এবং ১৮ বছরের দুই ছেলে শুয়েছিল বাড়ির ছাদে। মেয়েদের নিয়ে ঘরেই ঘুমোচ্ছিলেন তিনি। দিনটা ছিল ৫ অগস্ট। নির্যাতিতা দুই কিশোরীর মায়ের বয়ান অনুযায়ী, রাত ১টা নাগাদ হঠাৎ ঘরে ঢুকে পড়ে চার যুবক। তারা পাশেই ভাড়া থাকত। মায়ের চোখের সামনেই তারা ঝাঁপিয়ে পড়ে নাবালিকা মেয়ে দু’টির উপর। দুই বোনই তখন মায়ের দিকে তাকিয়ে সাহায্যের আর্তি জানালেও মা কিছুই করতে পারেননি। ঘরের কোণে বসে সন্ত্রস্ত ভাবে পুরো ঘটনাটির সাক্ষী থেকেছেন শুধু। কিন্তু কেন? ওই মহিলার কথায়, ‘‘আমাকে ঘরের কোণে ঠেসে ধরে রেখেছিল ওদের এক জন। বলেছিল, চেঁচামেচি করলে আমাকে তো খুন করবেই, ছেলে-মেয়েরাও বাঁচবে না। আমার চোখের সামনেই ওরা মেয়ে দু’টোর উপর অত্যাচার করে গেল, আর আমি কিছুই করতে পারলাম না। এর আগে এতটা অসহায় কখনও মনে হয়নি নিজেকে।’’ এর পর দু’জনকেই জোর করে কীটনাশক খাইয়ে দেয় অভিযুক্তেরা। পুলিশ সূত্রের খবর, অভিযুক্তেরা পেশায় পরিযায়ী শ্রমিক। সকলেরই বয়স ২২ থেকে ২৫-এর মধ্যে। তবে আতঙ্কে সে কথাও জানাননি ওই মহিলা। সকলে জিজ্ঞেস করলে তিনি বলেন, ‘‘মেয়েদের সাপে কেটেছে।’’ এমনকি ছেলেদেরও কিছু জানাননি তিনি। মহিলার বড় ছেলের কথায়, ‘‘মা তো আমাদের অন্তত একবার জানাতে পারত! সারা রাত মা শুধু কেঁদে যাচ্ছিল। ভোর ছ’টা নাগাদ বোনেদের মাথা ব্যথা শুরু হয়। বমি করতে থাকে ওরা। তখনও মা কিছুই বলেনি।’’ ১২ কিলোমিটার পেরিয়ে দুই নাবালিকাকে দিল্লির এক হাসপাতালে নিয়ে যাওয়া হলে তাদের মধ্যে এক জনকে মৃত বলে ঘোষণা করেন চিকিৎসকেরা। অন্য জনের মৃত্যু হয় চিকিৎসা চলাকালীন।   
জ্যোতিষীর ভেক ধরে এক যুবতীকে পাথর দেওয়ার নামে ধর্ষণের অভিযোগে মধ্যবয়সি এক ব্যক্তিকে গ্রেফতার করল পুলিশ। বৃহস্পতিবার রাতে ওই যুবতীকে চাকরির জন্য পাথর ধারণ করার প্রলোভন দেখিয়ে নিজের বাড়িতে ডেকে পাঠায় সে। অভিযোগ, এর পর যুবতীকে মাদক মেশানো পানীয় খাইয়ে সংজ্ঞাহীন করে ধর্ষণ করে। অভিযুক্তকে গ্রেফতার করে শুক্রবার বনগাঁ মহকুমা আদালতে তোলা হয়েছে। পুলিশ সূত্রে খবর, উত্তর ২৪ পরগনা জেলায় গোপালনগরের পার্লার এলাকার বাসিন্দা শম্ভু চক্রবর্তীর বিরুদ্ধে ধর্ষণের অভিযোগ উঠেছে। বছরখানেক আগে হরিণঘাটা থানার নগরউখড়ার এক যুবতীর সঙ্গে পরিচয় হয়েছিল শম্ভুর। সেই সময় ওই যুবতীর কাছে নিজেকে জ্যোতিষী বলে পরিচয় দিয়েছিল সে। তবে আসলে সে পুরোহিতের কাজ করে। পুলিশের দাবি, দীর্ঘদিন চাকরির চেষ্টা চালাচ্ছিলেন ২৯ বছরের ওই যুবতী। সে সুযোগই কাজে লাগায় শম্ভু। তার কাছ থেকে পাথর ধারণ করলে যুবতীর চাকরি হয়ে যাবে বলে দাবি করেছিল সে। বনগাঁ আদালতের সরকারি কৌঁসুলি সমীর দাসের দাবি, ‘‘৫৭ বছরের ওই ভুয়ো জ্যোতিষী বিবাহিত হলেও ওই যুবতীকে বিয়ে করতে চায়। জ্যোতিষী সেজে এর আগেও যুবতীকে পাথর দিয়েছে। পাথর ধারণ করলে ভাল চাকরি হবে, এই  ভাঁওতা দিয়ে গত কাল (বৃহস্পতিবার) রাতে যুবতীকে তার বাড়িতে ডাকে। এর পর মেয়েটিকে ঠান্ডা পানীয়ের সঙ্গে মাদক জাতীয় কিছু মিশিয়ে দেয়। সংজ্ঞাহীন হয়ে গেলে তাঁকে ধর্ষণ করে। পাড়ার লোক জানতে পেরে চড়থাপ্পড় মেরে তাকে পুলিশের হাতে তুলে দেয়।’’ সরকারি কৌঁসুলির আরও দাবি, ‘‘যুবতীকে বিয়ে করার ইচ্ছেয় মাস দেড়েক আগে নিজের স্ত্রী-কেও খুন করতে চেয়েছিল শম্ভু। সেই সময় সুযোগ বুঝে ঘুমন্ত স্ত্রী-র গায়ে ইলেকট্রিক তার পেঁচিয়ে তাঁকে মেরে ফেলতে চেয়েছিল।’’ স্থানীয় সূত্রে খবর, দেড় মাস আগেকার সেই ঘটনার পর শম্ভুর স্ত্রী তাকে ছেড়ে বাপের বাড়ি চলে গিয়েছিলেন। যদিও সে ঘটনায় শম্ভুর বিরুদ্ধে পুলিশে অভিযোগ করেননি। শুক্রবার পুলিশ জানিয়েছে, গোপালনগর থানায় শম্ভুর বিরুদ্ধে ধর্ষণের অভিযোগ করেছেন ওই যুবতী। তাঁর অভিযোগের ভিত্তিতে শম্ভুকে গ্রেফতার করে আদালতে তোলা হয়েছে।
বাগনানে গণধর্ষণ-কাণ্ডে মূল অভিযুক্ত তৃণমূল নেতা কুতুবউদ্দিন মল্লিক ও দেবাশিস রানাকে এখনও গ্রেফতার করতে পারেনি পুলিশ। তাদের গ্রেফতারের দাবিতে বৃহস্পতিবার বিকেলে গ্রামীণ হাওড়ার বিজেপির মহিলা মোর্চা উলুবেড়িয়ার মহকুমাশাসকের (এসডিও) কার্যালয়ের সামনে আইন অমান্য করল। শতাধিক বিজেপি কর্মী কর্মসূচিতে যোগ দেন। পুলিশ আন্দোলনকারীদের গ্রেফতার করে। ওই মহিলা মোর্চার সভাপতি মামণি মালিকের অভিযোগ, ‘‘পুলিশ তৃণমূলের দলদাস হয়ে কাজ করছে। মূল অভিযুক্তদের গ্রেফতার করছে না। তাদের আড়াল করার চেষ্টা করছে। নির্যাতিতার পরিবারের লোকজনকে ভয় দেখানো হচ্ছে।’’ পুলিশ অভিযোগ মানেনি। পুলিশের দাবি, সব অভিযুক্তকেই গ্রেফতার করা হবে। শনিবার গভীর রাতে বাগনানের এক বিজেপি কর্মীর অসুস্থ স্ত্রীকে ঘর থেকে ডেকে পাঁচ তৃণমূল নেতা-কর্মী ধর্ষণ করে বলে অভিযোগ। এ পর্যন্ত যে চার জনকে গ্রেফতার করা হয়েছে তাদের মধ্যে শুধু জয়নাল মল্লিকের নাম এফআইআরে রয়েছে।  
শরীরই হউক, অথবা আত্মপরিচয়— স্বামী স্ত্রীর উপর কর্তৃত্ব করিতে পারেন না। ভারতের আইন বৈবাহিক ধর্ষণকে দণ্ডনীয় বলে নাই, ঠিকই; কিন্তু বাস্তবে ইহা শারীরিক এবং মানসিক অত্যাচারের পর্যায়ভুক্ত। এবং সেই হেতু বিবাহবিচ্ছেদের যুক্তিগ্রাহ্য কারণও বটে। সম্প্রতি এক ঐতিহাসিক রায়ে এই কথাটি স্পষ্ট করিয়া দিয়াছে কেরল হাই কোর্ট। রায়টি গুরুত্বপূর্ণ, প্রাসঙ্গিকও বটে। কারণ, পশ্চিমি দেশগুলিতে ‘ব্যক্তিস্বাধীনতা’কে যে অর্থে ব্যবহার করা হইয়া থাকে, ভারতে ঠিক সেই অর্থে চর্চা না হইলেও অধিকারটি সংবিধানস্বীকৃত। অথচ, নানা ভাবে এই বিশেষ অধিকারটিকে অগ্রাহ্য করিবার এক প্রবণতা এই দেশে পরিলক্ষিত হয়। বিশেষত, নারীর প্রসঙ্গটি জড়িত থাকিলে অধিকারটিকেই সামগ্রিক ভাবে অস্বীকার করা হয়। বৈবাহিক ধর্ষণ সেই ব্যক্তিস্বাধীনতা অস্বীকার করিবারই নামান্তর। কেন, তাহার একটি চমৎকার ব্যাখ্যা দিয়াছে কেরল হাই কোর্ট— শরীর এবং মনের সংমিশ্রণেই গড়িয়া ওঠে ব্যক্তিস্বাধীনতা। তাই, শরীরে আঘাত হানিলে তাহা সরাসরি ব্যক্তিস্বাধীনতায় আঘাত হানিবার শামিল। সুতরাং, এই অধিকারটিকে অগ্রাহ্য করিবার দায়ে বিচ্ছেদের মামলা যুক্তিসঙ্গত। প্রসঙ্গত, ‘বৈবাহিক ধর্ষণ’ লইয়া চর্চা ভারতে নূতন নহে। ইতিপূর্বেও স্ত্রীর সম্মতিহীন সহবাসকে ‘অপরাধ’-এর পর্যায়ভুক্ত করিবার দাবি উঠিয়াছে। বিশ্বের শতাধিক দেশে আইনের চোখে ইহা দণ্ডনীয় অপরাধ। কিন্তু ভারত-সহ ৩৬টি দেশ ইহাকে ‘অপরাধ’-এর তালিকায় রাখে নাই। ২০১৩ সালে রাষ্ট্রপুঞ্জের মেয়েদের প্রতি বৈষম্য দূরীকরণ সংক্রান্ত কমিটিও ভারতে বৈবাহিক ধর্ষণকে অপরাধ-এর তালিকাভুক্ত করিবার সুপারিশ করে। কিন্তু এখনও সেই বিষয়ে পদক্ষেপ করা হয় নাই। অথচ, পরিসংখ্যান যে চিত্র তুলিয়া ধরে, তাহা আতঙ্ক জাগায়। জাতীয় পরিবার স্বাস্থ্য সমীক্ষার চতুর্থ দফার পরিসংখ্যান হইতে জানা যায় যে, ভারতে ৯৯.১ শতাংশ যৌন নির্যাতনের ঘটনাই নথিভুক্ত করা হয় না। এবং এই দেশে অন্য পুরুষের দ্বারা মেয়েদের যৌন নির্যাতিত হইবার সম্ভাবনা যত, স্বামীর দ্বারা যৌন নির্যাতনের শিকার হইবার সম্ভাবনা তাহার তুলনায় অন্তত ১৭ গুণ অধিক। তৎসত্ত্বেও এই ভয়ঙ্কর অন্যায়কে রুখিবার প্রচেষ্টা রাষ্ট্রের তরফে করা হয় নাই। সমাজও নিতান্তই অ-সচেতন। নির্লিপ্তির কারণ সেই পুরুষতান্ত্রিক মানসিকতা। বিবাহ নামক বন্ধনটি একার্থে যে এক পুরুষ এবং এক মহিলার উভয়ের পারস্পরিক সম্মতির ভিত্তিতে যৌনসম্পর্ক স্থাপন, এবং এই ক্ষেত্রে কোনও অবস্থাতেই একের মত প্রাধান্য পাইতে পারে না— এই সরল সত্যটি সমাজ সচেতন ভাবে বিস্মৃত হইতে চাহে। কারণ, স্বামী-স্ত্রী সেখানে সমকক্ষ নহে। ধরিয়া লওয়া হয়, বিবাহের পর স্ত্রী সর্বার্থেই স্বামীর সম্পত্তি এবং স্ত্রীর সেখানে ব্যক্তিগত ইচ্ছা বলিয়া কিছু থাকিবে না। এই ধারণার বশবর্তী হইয়াই সমাজের এক বৃহৎ অংশ নারীকে সন্তান উৎপাদন এবং সংসার সামলাইবার যন্ত্রের অধিক কিছু ভাবিতে পারিল না— ব্যক্তিস্বাধীনতা তো দূর অস্ত্— কিন্তু তাহা যে নহে, সেই কথাটি আবারও স্পষ্ট করা প্রয়োজন ছিল। ধর্ষণ এক ঘৃণ্য সামাজিক অপরাধ। পুরুষের কোনও পরিচয় এই অপরাধের গুরুভার হ্রাস করিতে পারে না। বিচারবিভাগ সেই দিকটিই নির্দেশ করিয়াছে। এই বার সমাজের ভাবিবার পালা।
"১৯৭৮ সালের বীভৎস ঘটনা প্রকাশ্যে আনলেন জনৈক নেটাগরিক। পরীমণির যৌন হেনস্থার অভিযোগের পর আরও এক বাংলাদেশি অভিনেত্রী শবনম ওরফে ঝর্ণা বসাকের ধর্ষণের ঘটনা সামনে এল। নেটাগরিকের মতে, ‘উপমহাদেশের ইতিহাসে সব থেকে হাইপ্রোফাইল ধর্ষণের শিকার হয়েছিলেন বাংলাদেশি বাঙালি ঝর্ণা।’ ১৯৪২ সালে জন্ম ঝর্ণার। ১৯৬০ থেকে ’৮০-এর দশকের শেষ পর্যন্ত চলচ্চিত্র জগতে রাজ করেছেন তিনি। কেবল বাংলাদেশ নয়, পাকিস্তানের ছবিতেও কাজ করেছেন শবনম। মোট ১৩ বার শ্রেষ্ঠ অভিনেত্রীর পুরস্কার পেয়েছেন শবনম। পাকিস্তানেই বেশি কাজ করতেন তিনি। কিন্তু গণধর্ষণের শিকার হওয়ার পর ১৯৯৯ সালে পাকিস্তান ছেড়ে বাংলাদেশে চলে যান তিনি। তার আগেই ’৭১-এর মুক্তিযুদ্ধের পর তিনি বাংলাদেশে ফিরতে চেয়েছিলেন। ভিসা পাওয়ার সমস্যায় আরও দু'বছর অপেক্ষা করতে হয়। পরে জানা যায়, নিজের নাম প্রকাশ না করে এক ব্যক্তি সরকারকে চিঠি লিখেছিলেন, শবনমকে যেন বাংলাদেশে যেতে দেওয়া না হয়। তার কারণ হিসেবে লিখেছিলেন, শবনম যদি বাংলাদেশ থেকে পাকিস্তান ফেরত না যান, তা হলে চলচ্চিত্রে তাঁর জন্য যে টাকা বিনিয়োগ করা হয়েছে, তা জলে যাবে। ১৯৭৮ সালে ১৩ মার্চ লাহোরের গুলবার্গে তাঁর বাড়িতে ৫ জন ব্যক্তি জোর করে ঢুকে পড়ে। প্রথমে ডাকাতি করে তারা। এক লক্ষ টাকা নগদ এবং গয়নাগাটি নেওয়ার পর শবনমের স্বামী, গীতিকার রবিন ঘোষ এবং পুত্র রনি ঘোষের সামনে তাঁকে ধর্ষণ করে প্রত্যেকে। 
                                ঝর্ণা বসাক
                                
                             মোট ৭ জনের বিরুদ্ধে ধর্ষণের মামলা দায়ের হয়। কিন্তু তাতেও অনেক কাঠখড় পোড়াতে হয়েছে শবনমকে। যে হেতু অভিযুক্তদের পরিবার অত্যন্ত প্রভাবশালী, তাই তারা স্থানীয় থানার পুলিশকর্মীদের সঙ্গে আগে থেকেই আঁটঘাঁট বেঁধে রেখেছিল। যদিও পরবর্তী কালে সেই ৭ জনকে সাজা দেওয়া হয়। ৫ জন মৃত্যুদণ্ড, বাকি দু'জন যাবজ্জীবন কারাদণ্ডের সাজা পায়।"
"হাওড়ার বাগনানে বিজেপি কর্মীর স্ত্রীকে গণধর্ষণের অভিযোগে গত কয়েকদিন ধরেই সরব বিজেপি। বুধবার সেই অভিযোগে দিল্লিতে সংসদভবন চত্বরে বিক্ষোভ দেখালেন বিজেপি সাংসদরা। রাজ্য সভাপতি দিলীপ ঘোষ-সহ বিজেপি সাংসদরা গাঁধী মূর্তির সামনে পোস্টার হাতে বিক্ষোভ দেখান। অন্য দিকে, কলকাতায় বিজেপি মহিলা মোর্চার রাজ্য সভানেত্রী অগ্নিমিত্রা পাল মহিলা কমিশনে গিয়ে স্মারকলিপি জমা দেন। অগ্নিমিত্রার অভিযোগ, ‘‘রাজ্যে বেছে বেছে যাঁরা বিজেপি করেন তাঁদের ধর্ষণ করা হচ্ছে। ধর্ষকরা তৃণমূলের সঙ্গে যুক্ত হওয়ায় ব্যবস্থা নিচ্ছে না পুলিশ।’’ মহিলা কমিশনেও এই অভিযোগ জানিয়েছেন তিনি। রাজ্য মহিলা কমিশনের চেয়ারম্যান লীনা গঙ্গোপাধ্যায় এ প্রসঙ্গে আনন্দবাজার অনলাইনকে বলেন, ‘‘রাজনীতির রং দেখে না কমিশন। আমরা অগ্নমিত্রা পালের কাছে নির্যাতিতাদের তালিকা চেয়েছি। কমিশননিজের থেকে খোঁজ খবর নেবে ও প্রয়োজনীয় পদক্ষেপ করবে।’’ বাংলায় বিজেপি করার অপরাধে মহিলাদের উপর নৃশংস আক্রমণের ঘটনা ঘটছে বলে দিল্লিতে অভিযোগ তুলেছেন বিজেপি সাংসদরাও। দিলীপের নেতৃত্বে বুধবারের বিক্ষোভে ছিলেন ঘোষ, অর্জুন সিংহ, লকেট চট্টোপাধ্যায়, সুকান্ত মজুমদার, দেবশ্রী চৌধুরী-সহ বিজেপি সাংসদরা। দিলীপ সংবাদমাধ্যমকে বলেন, ‘‘‌বাংলায় বিধানসভা ভোটের পর ৫০ জন মহিলার উপর অত্যাচার হয়েছে। বিজেপি কর্মীদের মিথ্যে মামলা দেওয়া হচ্ছে। বাংলায় নারী নির্যাতন,অত্যাচার জলভাত হয়ে গিয়েছে। আর সেখানকার মুখ্যমন্ত্রী এখন প্রধানমন্ত্রী হতে চাইছেন।’’‌ Just now I visited the Bagnan gang rape victim, brutalised by violent sexual attacks. Traumatized, the speechless woman inconsolably narrates in sign language. I am shocked at the silence & inaction of an elected govt, while Bengal's daughters are coerced and violated. @UN_Women 
                                মহিলা কমিশনে কলকাতায় বিজেপি মহিলা মোর্চার রাজ্য সভানেত্রী অগ্নিমিত্রা পাল।
                                নিজস্ব চিত্র
                             অগ্নিমিত্রা বলেন,‘‘গণধর্ষণের ঘটনায় প্রধান অভিযুক্ত দুই তৃণমূল নেতা কুতুবউদ্দিন মল্লিক ও দেবাশিস রানাকে এখনও গ্রেফতার করেনি পুলিশ। পরিবর্তে অন্য দু’জনকে গ্রেফতার করা হয়েছে।’’ পাশাপাশি তাঁর অভিযোগ, ‘‘নির্যাতিতা বলছেন ধর্ষণ হয়েছে, আর চিকিৎসক বলছেন হয়নি।’’ বুধবার, বিজেপি বিধায়ক শ্রীরূপা মিত্র চৌধুরীও যান বাগনানে নির্যাতিতার বাড়িতে। এ নিয়ে বিজেপি-কে পাল্টা কটাক্ষ করেছে তৃণমূল। দলের রাজ্যসভার সাংসদ সুখেন্দুশেখর রায় সংবাদমাধ্যমকে বলেন, ‘‘‌বিজেপি-তে নারী পাচারের সঙ্গে যুক্ত ব্যক্তিরা রয়েছেন। নারী পাচারের সঙ্গে যুক্তদের মন্ত্রীও করেছে বিজেপি। আমাদের নেতাদের ত্রিপুরায় মারা হচ্ছে। বিজেপি আগে নিজেদের দিকটা দেখুক। তারপর আমাদের নিয়ে বলবে।’’‌"
পরীমণিকে নিয়ে তসলিমা নাসরিন আতঙ্কিত। সেই আতঙ্ক তিনি লুকোননি। প্রকাশ করেছেন তাঁর সামাজিক পাতায়। সেখানে তাঁর প্রশ্ন, ‘রিমান্ডে পরীমণির শারীরিক নির্যাতন হচ্ছে না তো? ধর্ষণ করা হচ্ছে না তো?’ কেন তাঁর এই আতঙ্ক, সেই ব্যাখ্যাও লেখিকা দিয়েছেন। তসলিমা জানেন, ‘এই যে পরীমণিকে রিমান্ডে নিচ্ছে দিনের পর দিন, রিমান্ডে তো শুনেছি মানুষকে প্রচণ্ড নির্যাতন করা হয়।’ তিনি এ বিষয়েও নিশ্চিত যে, রিমান্ডে নিয়ে পরীমণির মানসিক নির্যাতন হচ্ছেই। পাশাপাশি তাঁর আরও দাবি, পরীমণি একে ‘মেয়ে, তার ওপর সুন্দরী। তাকে যে কত ভাবে পুরুষেরা এক্সপ্লয়েট করে’!  এ বিষয়েও বিশদে লিখেছেন লেখিকা। তাঁর মতে, ‘পরীমণি সমাজের অধিকাংশ মেয়ের মতোই ভুল মানুষের প্রেমে পড়ে। এক সাংবাদিকের প্রেমে পড়েছিল। তাকেই বিয়ে করবে ঘোষণা করেছিল। শেষ মুহূর্তে সে বিয়েটা ভেঙে দিতে বাধ্য হল। কারণ সেই সাংবাদিক পরীমণির সিনেমার নিন্দে করেছিল। তাকে সিনেমা করতে বাধা দিচ্ছিল। এমন লোককে বিয়ে না করার সিদ্ধান্তটি পরীমণি ঠিক নিয়েছিল’। তসলিমা আরও জানিয়েছেন, ‘এক পরিচালক পরীমণিকে বিয়ের প্রস্তাব দেওয়ায় সে হুট করে এক রাতের নোটিশে বিয়ে করে ফেলেছিল। পর দিন টনক নড়ে, এ লোক তো সুবিধের নয়! শেষ পর্যন্ত তাকেও সে ছাড়তে বাধ্য হল। সুদর্শন এক পুলিশ অফিসারের প্রেমে সাড়া দিয়েছিল। অফিসারটি বলেছিল, সে অবিবাহিত। পরে যখন জানতে পারে সে বিবাহিত, পরীমণি সরে আসে’। এই লেখায় তসলিমাকে খোলাখুলি সমর্থন জানিয়েছেন তাঁর অনুরাগীরা। কেউ বলেছেন, 'এক সময় ধারণা ছিল সৌন্দর্য মেয়েদের একটা শক্তি। যা তারা নিজেদের এগিয়ে নিয়ে যাওয়ার জন্য ব্যবহার করতে পারে। পরে বুঝতে পেরেছি, এই পুরুষশাসিত সমাজে মেয়েদের কোনও শক্তিই সুরক্ষিত নয়। পরীমণির জন্য অসহায় লাগে।' আরেক জনের আক্ষেপ, পরীমনি কখন, কোথায়, কী করেছে এসব নিয়ে মিডিয়া খবর করলেও তার এই নির্যাতন নিয়ে কেউ লিখছে না!
কিশোরীকে ধর্ষণের অভিযোগে এক যুবককে গ্রেফতার করল ঠাকুরপুকুর থানার পুলিশ। শনিবার রাতে অনুপ হালদার নামে ওই যুবককে জেমস লং সরণি এলাকা থেকে গ্রেফতার করা হয়েছে বলে জানিয়েছেন তদন্তকারীরা। অনুপকে গ্রেফতারের পাশাপাশি ওই কিশোরীকে উদ্ধার করা হয়েছে বলে পুলিশ সূত্রের দাবি। পুলিশ ও স্থানীয় সূত্রে জানা গিয়েছে, শনিবার বিকেলে আঁকার স্কুলে যাওয়ার জন্য বাড়ি থেকে বেরিয়েছিল ওই কিশোরী। সন্ধ্যার পরে তার মোবাইল থেকে মায়ের মোবাইলে ‘বাঁচাও, বাঁচাও’ লেখা একটি এসএমএস আসে। কিন্তু তিনি মেয়েকে ফোন করলে সে ধরেনি। এর পরে ঠাকুরপুকুর থানায় বিষয়টি জানালে ওই কিশোরীর মোবাইল ফোনের সূত্র ধরে জেমস লং সরণি এলাকায় পৌঁছে যায় পুলিশ। একটি গাড়ির মধ্যে থেকে মেয়েটিকে উদ্ধার করা হয়। পাশাপাশি, অনুপকে আটক করে থানায় নিয়ে আসা হয়। প্রাথমিক তদন্তের ভিত্তিতে জানা গিয়েছে, অনুপের সঙ্গে ফেসবুক মারফত মেয়েটির পরিচয় হয়েছিল। অভিযোগ, ওই কিশোরীর সঙ্গে অনুপ কয়েকটি ঘনিষ্ঠ ছবি মোবাইলে তুলে রেখেছিল। সেই ছবি সোশ্যাল মিডিয়ায় পোস্ট করে দেওয়া হবে বলে ভয় দেখিয়ে নানা সময়ে মেয়েটিকে ডেকে এনে সে গাড়িতে ধর্ষণ করত বলে অভিযোগ। এই অভিযোগের ভিত্তিতে ধর্ষণ ও পকসো ধারায় মামলা দায়ের করেছে পুলিশ। রবিবার অনুপকে আলিপুরের মুখ্য বিচারবিভাগীয় বিচারকের এজলাসে হাজির করে পুলিশ। সরকারি আইনজীবী শুভাশিস ভট্টাচার্য বলেন, ‘‘এটি জঘন্যতম অপরাধের মধ্যে পড়ে। ফেসবুকে পরিচয়ের সুযোগ নিয়ে এমন অপরাধ ঘটেই চলেছে। অভিযুক্তের দৃষ্টান্তমূলক শাস্তির জন্য হেফাজতে রেখে তদন্তের প্রয়োজন রয়েছে।’’ বিচারক অনুপের এক দিনের পুলিশি হেফাজতের নির্দেশ দিয়েছেন। আজ, সোমবার অনুপকে বিশেষ পকসো আদালতে পেশ করা হবে বলে সূত্রের খবর।
সাময়িক ভাবে কংগ্রেস সাসংদ রাহুল গাঁধীর অ্যাকাউন্ট সাসপেন্ড করল টুইটার। দিল্লিতে ৯ বছরের এক শিশুকে ধর্ষণ করে খুনের অভিযোগ উঠেছে। সম্প্রতি মেয়েটির পরিবারের সঙ্গে দেখা করতে যান রাহুল। বুধবার নিজের টুইটার হ্যান্ডলে সেই ছবি পোস্ট করেন তিনি। তাতেই তাঁর অ্যাকাউন্টটি সাময়িক ভাবে বন্ধ করে দেওয়া হয় বলে জানা গিয়েছে। পরে যদিও সেটি খুলে দেওয়া হয়। এ নিয়ে শনিবার কংগ্রেসে টুইটার হ্যান্ডলে লেখা হয়, ‘শ্রী রাহুল গাঁধীর টুইটার অ্যাকাউন্ট সাময়িক বন্ধ করে দেওয়া হয়েছে এবং সেটি পুনরায় চালু করার প্রক্রিয়া শুরু হয়েছে। তা না হওয়া পর্যন্ত অন্যান্য নেটমাধ্যম মারফত আপনাদের সঙ্গে যোগাযোগ রাখবেন উনি এবং সাধারণ মানুষের লড়াইয়ের পক্ষে সওয়াল করে যাবেন। জয় হিন্দ।’ Shri @RahulGandhi’s Twitter account has been temporarily suspended & due process is being followed for its restoration. Until then, he will stay connected with you all through his other SM platforms & continue to raise his voice for our people & fight for their cause. Jai Hind! গত রবিবার শ্মশানের ঠান্ডা জলের মেশিন থেকে জল আনতে গিয়ে আর বাড়ি ফেরেনি ৯ বছরের ওই শিশু। পরে শ্মশানের মধ্যেই মেয়েটির দেহ উদ্ধার হয়। মেয়েটির পরিবার পুলিশে খবর দিতে গেলে, বাধা দেওয়া হয় তাঁদের। তাঁদের বসিয়ে রেখে চোখের সামনেই জোর করে দাহ করে দেওয়া হয় শিশুটির দেহ। মেয়েটির পরিবারের অভিযোগ, ধর্ষণ করে খুন করা হয়েছে তাঁদের মেয়েকে। ওই ঘটনায় শ্মশানের পুরোহিত-সহ তিন জনকে গ্রেফতার করেছে পুলিশ। তবে মেয়েটির দেহ দাহ করে দেওয়ায়, ময়নাতদন্তের রিপোর্ট থেকে নির্দিষ্ট করে কিছু জানা যায়নি বলে জানিয়েছে পুলিশ। অভিযুক্তদের দাবি, বিদ্যুৎস্পৃষ্ট হয়ে মারা গিয়েছে মেয়েটি। তবে গোটা ঘটনায় পুলিশের ভূমিকা নিয়ে প্রশ্ন উঠছে। অভিযোগ পাওয়া মাত্র অভিযুক্তদের গ্রেফতার না করে মেয়েটির পরিবারকে থানায় তুলে নিয়ে গিয়ে মারধর করা হয় বলে অভিযোগ। কেন্দ্রীয় স্বরাষ্ট্রমন্ত্রকের হাতে থাকা দিল্লি পুলিশের এমন আচরণ নিয়ে প্রশ্ন তুলেছেন বিরোধীরাও। গোটা ঘটনায় নীরবতা পালনের জন্য প্রধানমন্ত্রী নরেন্দ্র মোদী এবং অমিত শাহকেও আক্রমণ করেছেন তাঁরা। সেই পরিস্থিতিতেই মেয়েটির পরিবারের সঙ্গে দেখা করতে যান রাহুল এবং সেই ছবি নিজের টুইটার হ্যান্ডলে পোস্ট করেন, যা নিয়ে আগেই আপত্তি তুলেছিল বিজেপি। তবে শুধু বিজেপি নয়, জাতীয় শিশু সুরক্ষা কমিশনও বিষয়টি নিয়ে রাহুলের সমালোচনা করে। দিল্লি পুলিশ এবং টুইটার কর্তৃপক্ষকে এ নিয়ে পদক্ষেপ করার আর্জিও জানায় তারা। অভিযোগ ওঠে, যৌন নির্যাতন থেকে শিশু সুরক্ষা আইন (পকসো) এবং শিশু সুরক্ষা আইন লঙ্ঘন করেছেন রাহুল। অভিযোগ পেয়ে প্রথমে রাহুলের টুইটটি সরিয়ে নেয় টুইটার। তার পরই সাময়িক ভাবে তাঁর ব্যান্ডলটি সাসপেন্ড করা হয়।
বৈবাহিক ধর্ষণ আইনি বিচ্ছেদের যুক্তিগ্রাহ্য কারণ হতে পারে বলে এ বার জানিয়ে দিল কেরল হাই কোর্ট। আদালত জানিয়েছে, ভারতের মতো দেশে বৈবাহিক ধর্ষণ এখনও দণ্ডনীয় অপরাধ বলে যদিও বিবেচিত নয়। কিন্তু বিবাহ বিচ্ছেদ মামলায় তা যথেষ্ট যুক্তিগ্রাহ্য কারণ। স্ত্রীর বিবাহ বিচ্ছেদের মামলাকে চ্যালেঞ্জ জানিয়ে কেরলের পারিবারিক আদালতের দ্বারস্থ হয়েছিলেন এক ব্যক্তি। পৃথক দু-দু’টি আবেদন জমা দিয়েছিলেন। কিন্তু তাঁর আবেদন খারিজ করে দেন বিচারপতি এ মহম্মদ মুস্তাক এবং কৌসর এদাপ্পাগথ। শুক্রবার মামলার শুনানি চলাকালীন দুই বিচারপতি বলেন, ‘‘ভারতে বৈবাহিক ধর্ষণ দণ্ডনীয় অপরাধ বলে বিবেচিত নয়। যদিও তাকে শারীরিক এবং মানসিক অত্যাচারের আওতায় ফেলা হয়। কিন্তু বিয়ে করেছেন বলে স্ত্রীর ব্যক্তি স্বাধীনতা উপেক্ষা করে তাঁর শরীরের উপর বলপূর্বক স্বামীর কর্তৃত্ব বৈবাহিক ধর্ষণই।’’ এ ছাড়াও আদালত জানিয়ে দেয়, আধুনিক সমাজব্যবস্থায় বিবাহবন্ধনে থাকা স্বামী এবং স্ত্রী, দু’জনেই একে অপরের সমকক্ষ। স্ত্রীর শরীর হোক বা তাঁর আত্মপরিচয়, কোনও কিছুর উপর কর্তৃত্ব চালাতে পারেন না স্বামী। স্ত্র্রীর শরীরকে স্বামী যদি নিজের সম্পত্তি ভাবেন এবং ইচ্ছের বিরুদ্ধে সঙ্গমে লিপ্ত হন, তা বৈবাহিক ধর্ষণ ছাড়া কিছু নয়। বৈবাহিক ধর্ষণ নিয়ে বহু বছর ধরে তর্ক-বিতর্ক চলে আসছে দেশে। রক্ষণশীলরা এর সঙ্গে পশ্চিমি সংস্কৃতিকে জুডে় দিয়েছেন। কিন্তু কেরল আদালত জানিয়েছে, মন ও শরীরের সংমিশ্রণেই ব্যক্তি স্বাধীনতা গড়ে ওঠে। তাই শরীরে আঘাত হানার অর্থ ব্যক্তি স্বাধীনতায় আঘাত।
"দিল্লিতে ধর্ষিতা নাবালিকার পরিবারের সঙ্গে দেখা করে বিপাকে রাহুল গাঁধী। বুধবারই নির্যাতিতার পরিবারের সঙ্গে দেখা করেছিলেন কংগ্রেস সাংসদ। তার পর নিজের টুইটার হ্যান্ডেল থেকে ওই কিশোরীর বাবা, মায়ের সঙ্গে তাঁর কথাবার্তা বলার একটি ছবিও পোস্ট করেছিলেন তিনি, যা নিয়েই শুরু হল বিতর্ক। ধর্ষিতা নাবালিকার পরিবারের পরিচয় প্রকাশ্যে এনে পকসো আইন ভেঙেছেন রাহুল, এই অভিযোগ তুলেছে শিশু অধিকাররক্ষা কমিশন ‘ন্যাশনাল কমিশন ফর প্রোটেকশন অব চাইল্ড রাইটস’ (এনসিপিসিআর)।  কংগ্রেস নেতার টুইটার হ্যান্ডেলের বিরুদ্ধে পদক্ষেপ করার দাবি জানিয়ে মাইক্রোব্লগিং সংস্থাকে চিঠিও দিয়েছে তারা।
গত রবিবার দিল্লির ক্যান্টনমেন্ট এলাকায় ওই দলিত নাবালিকাকে ধর্ষণ করে খুন করা হয় বলে অভিযোগ করে তার পরিবার। অভিযোগের আঙুল ওঠে শ্মশানের প্রধান পুরোহিত রাধেশ্যাম ও তাঁর সঙ্গীদের বিরুদ্ধে। শুধু তাই নয়, গত বছর উত্তরপ্রদেশে ঘটে যাওয়া হাথরস-কাণ্ডের স্মৃতি উস্কে পরিবারকে না জানিয়ে নির্যাতিতার দেহ দাহ করা হয় বলেও অভিযোগ উঠেছে। বুধবার নির্যাতিতার বাবা, মায়ের ছবি টুইটারে পোস্ট করে রাহুল লেখেন, ‘এঁদের চোখের জল একটাই কথা বলতে চাইছে— তাঁদের মেয়ে, এই দেশের মেয়েটির সুবিচার প্রাপ্য। এই লড়াইয়ে আমি তাঁদের সঙ্গেই আছি।’ এর পরই টুইটারের রেসিডেন্স গ্রিভ্যান্স অফিসারকে চিঠি দিয়ে ওই ছবি সরানোর দাবি জানায় এনসিপিসিআর। চিঠিতে বলা হয়েছে, জুভেনাইল জাস্টিস আইনের ৭৪ এবং পকসো আইনের ২৩ নম্বর ধারা ভঙ্গ করেছেন রাহুল। রাহুলের টুইটার অ্যাকাউন্টের বিরুদ্ধে কী পদক্ষেপ করা হয়েছে, তার রিপোর্টও তিন দিনের চেয়ে পাঠিয়েছে কমিশন। কংগ্রেস নেতাকেও যে নোটিস পাঠানো হয়, কমিশনের কাছে তার আবেদন জানান বিজেপি মুখপাত্র সম্বিত পাত্র।"
"মধ্যপ্রদেশে অত্যাচারের শিকার হলেন ২১ বছরের এক বিবাহিতা যুবতী। দিন কয়েক আগে ভোপালের গুনগা এলাকায় ঘটেছে এই ঘটনা। নির্যাতিতা শাজাপুরের বাসিন্দা। ওঝার কাছে চিকিৎসা করানোর নামে তাঁকে ভোপালে নিয়ে আসেন তাঁর স্বামী এবং খুড়তুতো দাদা। সেখানেই তাঁর উপর অত্যাচার চালানো হয়েছে বলে অভিযোগ। দাদা ধর্ষণ করার সময় ভিডিয়ো করার অভিযোগ উঠেছে যুবতীর স্বামীর বিরুদ্ধে।
ঘটনাটি নিয়ে গুনগা থানার আধিকারিক রমেশ রাই বলেছেন, ‘‘দু’বছর আগে ওই যুবতীর বিয়ে হয়েছিল। ওঝার কাছে বন্ধ্যাত্বের চিকিৎসা করানোর নামে স্বামী এবং দাদা তাঁকে গুনগার কদমপুর এলাকায় নিয়ে আসে। সেখানে ওই যুবতীর এক কাকিমার বাড়িতে উঠেছিলেন তাঁরা।’’ পুলিশে করা অভিযোগে নির্যাতিতা জানিয়েছেন, ওই বাড়িতে দিন দু’য়েক থাকার পর তাঁকে একটি ঘরে বন্ধ করে রাখা হয়েছিল। সেখানেই স্বামীর সাহায্যে খুড়তুতো দাদা তাঁকে ধর্ষণ করেছে বলে পুলিশকে জানিয়েছেন ওই যুবতী। স্বামীর বিরুদ্ধে সেই ঘটনার ভিডিয়ো করার অভিযোগও এনেছেন তিনি। এই ঘটনার কথা ওই কাকিমাকে জানিয়েছিলেন যুবতী। অভিযোগ, এ কথা শোনার পর তিনি ওই যুবতীকে বাড়ি থেকে বের করে দেওয়ার হুমকি দেন। বাড়ি ফিরে শাশুড়িকে জানালে সেখানেও জোটে ভর্ৎসনা। পুলিশ জানিয়েছে, এই সব ঘটনার কয়েক দিন পর বাড়ির লোকের সঙ্গে যোগাযোগ করতে সমর্থ হন নির্যাতিতা। যুবতীর বাপের বাড়ির লোক ঘটনার কথা পুলিশকে জানায়। এর পর ভারতীয় দণ্ডবিধির একাধিক ধারায় মামলা দায়ের করে পুলিশ। অভিযুক্তদের গ্রেফতার করা হয়েছে। "
দিল্লিতে শ্মশানের মধ্যে ৯ বছরের এক দলিত শিশুকে ধর্ষণ করে খুন এবং তার পর জোর করে তার সৎকারের অভিযোগ উঠেছে। অভিযুক্ত ওই শ্মশানেরই এক পুরোহিত। এ নিয়ে গোটা দেশ যখন উত্তাল, সেই সময় নিহত শিশুটির পরিবারের সঙ্গে দেখা করলেন তৃণমূলের সাংসদরা। বুধবার পুরনো নাঙ্গাল গাঁও এলাকায় শিশুটির বাড়িতে গিয়ে তার পরিবারের সঙ্গে দেখা করেন তৃণমূলের তিন সাংসদ, মৌসম বেনজির নুর, কাকলি ঘোষ দস্তিদার এবং শান্তা ছেত্রী। যদিও তার কিছু ক্ষণ আগেই মৌসম এবং শান্তাকে রাজ্যসভায় সাসপেন্ড করা হয়। এর আগে, দিল্লির ঘটনায় সরব হয়েছিলেন তৃণমূলের সর্বভারতীয় সাধারণ সম্পাদক অভিষেক বন্দ্যোপাধ্যায়। দেশে মহিলা এবং মেয়েদের নিরাপত্তা, বিশেষ করে সংখ্যালঘু সম্প্রদায়ের মেয়েদের নিরাপত্তা নিয়ে অমিত শাহের কেন্দ্রীয় স্বরাষ্ট্র মন্ত্রককে কাঠগড়ায় তুলেছিলেন তিনি। শাহের নিয়ন্ত্রণে থাকা দিল্লি পুলিশের নাকের ডগায় জোর করে মেয়েটির দেহ পুড়িয়ে যাওয়া নিয়েও কেন্দ্রকে তীব্র আক্রমণ করেন তিনি। তার পর একে একে দলের সাংসদ-নেতারা এ নিয়ে মুখ খুলতে শুরু করেন। তারই মধ্যে মৌসম-শান্তা-কাকলিরা মেয়েটির পরিবারের সঙ্গে দেখা করতে যান। ন্যায়বিচার পেতে মেয়েটির পরিবারকে সব রকম সাহায্যের আশ্বাস দিয়েছেন তাঁরা।  দিল্লির ঘটনায় ইতিমধ্যেই কেন্দ্রের বিরুদ্ধে আক্রমণ শানিয়েছে বিরোধীরা। কংগ্রেস সাংসদ রাহুল গাঁধীও বুধবার মেয়েটির পরিবারের সঙ্গে দেখা করেন। কেন্দ্রীয় স্বরাষ্ট্র মন্ত্রককে চিঠি দিয়েছেন সিপিএম-এর পলিটব্যুরো সদস্য বৃন্দা কারাট। চিঠিতে শাহের উদ্দেশে তিনি লেখেন, ‘দিল্লি পুলিশ আপনার নিয়ন্ত্রণে। কিন্তু দুঃখের বিষয়, এ নিয়ে এখনও কোনও তৎপরতাই চোখে পড়েনি আপনার তরফে। মেয়েটির পরিবার যাতে সুবিচার পায়, দয়া করে সেটা অন্তত দেখুন।’  গোটা ঘটনায় দিল্লি পুলিশের ভূমিকা নিয়েও প্রশ্ন উঠছে। অভিযোগ পেয়ে ওই পুরোহিত এবং তাঁর সহযোগীদের গ্রেফতার না করে, মেয়েটির পরিবারকেই থানায় নিয়ে গিয়ে মারধরের অভিযোগ তাদের বিরুদ্ধে। গত রবিবার শ্মশানে ঠান্ডা জলের মেশিন থেকে জল আনতে গিয়ে আর বাড়ি ফেরেনি ৯ বছরের শিশুটি। রাতে তার মা-বাবাকে ডেকে পাঠিয়ে শ্মশানের পুরোহিত জানান, বিদ্যুৎস্পৃষ্ট হয়ে শিশুটির মৃত্যু হয়েছে। তার পর পুলিশে খবর না দিতে দিয়ে জোর করে ওই শিশুর দেহ সৎকার করে দেওয়া হয় বলে অভিযোগ। মেয়েটির পরিবারের অভিযোগ, ধর্ষণের পর খুন করা হয় শিশুটিকে। তার পর প্রমাণ লোপাট করতে রাতেই দেহ পুড়িয়ে দেওয়া হয়। এই ঘটনায় ওই পুরোহিত-সহ চার জনকে পরে গ্রেফতারও করেছে পুলিশ।
"ন’বছরের দলিত নাবালিকাকে ধর্ষণ, খুন এবং পরিবারের অনুপস্থিতিতে জ্বালিয়ে দেওয়ার ঘটনায় উত্তাল দিল্লি। বুধবার নির্যাতিতার পরিবারের সঙ্গে দেখা করলেন কংগ্রেস নেতা রাহুল গাঁধী। মৃতার পরিবারের উদ্দেশে বার্তা দিয়ে কংগ্রেস সাংসদ বলেন, ‘‘যত ক্ষণ না তাঁরা বিচার পাচ্ছেন, আমি তাঁদের পাশে থাকব।’’
গত রবিবার দিল্লির ক্যান্টনমেন্ট এলাকায় ওই দলিত নাবালিকাকে ধর্ষণ করে খুন করা হয় বলে অভিযোগ করে তার পরিবার। অভিযোগের আঙুল ওঠে শ্মশানের প্রধান পুরোহিত রাধেশ্যাম ও তাঁর সঙ্গীদের বিরুদ্ধে। শুধু তাই নয়, গত বছর উত্তরপ্রদেশে ঘটে যাওয়া হাথরস-কাণ্ডের স্মৃতি উস্কে পরিবারকে না জানিয়ে নির্যাতিতার দেহ দাহ করা হয় বলেও অভিযোগ উঠেছে। ওই ঘটনার তীব্র নিন্দা করে মঙ্গলবার টুইটারে রাহুল লিখেছিলেন, ‘দলিত কি বেটি ভি দেশ কি বেটি হ্যায়।’   বুধবার মৃতার পরিবারের সঙ্গে দেখা করে রাহুল বলেন, ‘‘পরিবারের লোকজনদের সঙ্গে কথা বলেছি। তাঁরা বিচার পাচ্ছেন না বলে জানিয়েছেন আমায়। আমি তাঁদের পাশে দাঁড়াব। যত ক্ষণ না তাঁরা বিচার পাচ্ছেন, রাহুল গাঁধী তাঁদের পাশেই থাকবে।’’
রাজধানীর আইনশৃঙ্খলার দায়িত্বে থাকা কেন্দ্রীয় স্বরাষ্ট্রমন্ত্রী অমিত শাহের বিরুদ্ধে তোপ দেগে তৃণমূল সাংসদ অভিষেক বন্দ্যোপাধ্যায় গতকাল বলেছিলেন, ‘‘এ দেশে তফসিলি জাতির মহিলাদের প্রতিদিনের যন্ত্রণাদায়ক অভিজ্ঞতাই বুঝিয়ে দিচ্ছে, স্বরাষ্ট্রমন্ত্রী কতটা অনুভূতিহীন।’’
দলিত নেতা তথা ভীম আর্মির প্রধান চন্দ্রশেখর আজাদ নির্যাতিতার পরিবারের সঙ্গে আগেই দেখা করেছিলেন। তিনি বলেন, ‘‘প্রধানমন্ত্রী থেকে স্বরাষ্ট্রমন্ত্রী, সবাই দিল্লিতেই থাকেন। অথচ, এখানেই মহিলাদের সুরক্ষা নেই।’’  "
"কংগ্রেস নেতা রাহুল গাঁধী টুইট করেছেন, ‘‘দলিত কি বেটি ভি দেশ কি বেটি হ্যায়।’’ দিল্লির মুখ্যমন্ত্রী অরবিন্দ কেজরীবালের দাবি, ৯ বছরের মেয়েটির ‘খুনিদের’ যত দ্রুত সম্ভব ফাঁসি দেওয়া হোক। জাতীয় রাজধানীর আইনশৃঙ্খলার দায়িত্বে থাকা কেন্দ্রীয় স্বরাষ্ট্রমন্ত্রী অমিত শাহের উদ্দেশে তৃণমূল নেতা অভিষেক বন্দ্যোপাধ্যায়ের টুইট, ‘‘এ দেশে তফসিলি জাতির মহিলাদের প্রতিদিনের যন্ত্রণাদায়ক অভিজ্ঞতাই বুঝিয়ে দিচ্ছে, স্বরাষ্ট্রমন্ত্রী কতটা অনুভূতিহীন।’’
প্রতিবাদ তীব্র হচ্ছে দিল্লির দলিত বালিকার অপমৃত্যু ঘিরে। সমাজমাধ্যমে উঠে আসছে কুখ্যাত হাথরস ধর্ষণ কাণ্ডের তুলনাও। উত্তরপ্রদেশের ওই ঘটনায় নির্যাতিতা দলিত মেয়েটির দেহ প্রশাসনই তার পরিবারের অনুপস্থিতিতে দাহ করে দিয়েছিল বলে অভিযোগ ওঠে। ৯ বছরের দলিত মেয়েটি থাকত দিল্লি ক্যান্টনমেন্ট এলাকার পুরানা নাঙ্গাল গ্রামে। গত রবিবার রাতে বাড়ির পাশেই শ্মশানের কুলার থেকে জল আনতে গিয়েছিল সে। দীর্ঘ ক্ষণ পরে শ্মশানের পুরোহিত তার মাকে ডেকে পাঠিয়ে জানান, কুলারে বিদ্যুৎস্পৃষ্ট হয়ে মেয়েটি মারা গিয়েছে। মেয়েটির মা-বাবাকে না-জানিয়েই পুরোহিত ও তাঁর সঙ্গীরা বালিকাটির দেহ ওই শ্মশানেই দাহ করে ফেলেন। পরিবারের সন্দেহ, ধর্ষণের পরে খুন করা হয়েছে মেয়েটিকে। পুরোহিত ও আরও তিন জনকে গ্রেফতার করেছে পুলিশ। কেজরীবাল জানিয়েছেন, আগামিকাল মেয়েটির পরিবারের সঙ্গে দেখা করতে যাবেন তিনি। সুবিচারের পথে সব রকম ভাবে তাঁদের পাশে থাকবেন। স্বাভাবিক ভাবেই রাজনীতির রং লেগেছে ঘটনায়। নাম না-করে স্বরাষ্ট্র মন্ত্রকের উদ্দেশে রাজধানীর আইনশৃঙ্খলা পরিস্থিতির অবিলম্বে উন্নতির দাবি তুলেছেন কেজরীবাল। টুইটারে লিখেছেন, ‘‘যে নৃংশসতার পরে মেয়েটিকে খুন করা হয়েছে, তা লজ্জাজনক। দোষীদের যত দ্রুত সম্ভব ফাঁসি চাই।’’ এই বিষয়ে আলোচনা চেয়ে আজ রাজ্যসভায় মুলতুবি প্রস্তাব আনেন কংগ্রেস সাংসদ শক্তিসিন গোহিল। তিনি বলেন, মেয়েটির পরিবারকে সুবিচার দিতে সরকার কী পদক্ষেপ করেছে, সে বিষয়ে কথা বলুক। তৃণমূলের সর্বভারতীয় সাধারণ সম্পাদক অভিষেক বন্দ্যোপাধ্যায়ের অভিযোগের তিরও অমিত শাহ এবং দিল্লি পুলিশের দিকে। টুইটারে তিনি লেখেন, ‘‘স্বরাষ্ট্রমন্ত্রী অমিত শাহের নজরদারিতে থাকা জাতীয় রাজধানীতেই মেয়েটিকে ধর্ষণ ও জোর করে পুড়িয়ে দেওয়া হল বলে অভিযোগ।... দেশের আইনশৃঙ্খলা পরিস্থিতি নড়বড়ে। অমিত শাহের ঘনিষ্ঠ যে রাকেশ আস্থানাকে সম্প্রতি দিল্লির পুলিশ কমিশনার করা হল, তিনি এখন থেকেই কাজে ব্যর্থ হতে শুরু করলেন? নাকি অন্যান্য কাজ সামলাতেই তাঁকে আনা হল? লজ্জা।’’ টুইটে বিজেপিকেও ট্যাগ করেছেন অভিষেক। বস্তুত, অবসরের মাত্র তিন দিন আগে আস্থানাকে কমিশনার পদে নিয়োগের জন্য প্রধানমন্ত্রী নরেন্দ্র মোদী ও স্বরাষ্ট্রমন্ত্রী অমিত শাহের বিরুদ্ধে আদালত অবমাননার অভিযোগে ব্যবস্থা নিতে সুপ্রিম কোর্টে আর্জি জানিয়েছিলেন আইনজীবী এম এল শর্মা। এ দিন প্রধান বিচারপতি এন ভি রমণার কাছে আগামী ৯ অগস্ট জরুরি ভিত্তিতে সেই মামলার শুনানির আবেদন জানান তিনি। প্রধান বিচারপতি বলেন, ‘‘আগে আবেদনটি মামলার তালিকাভুক্ত হোক। আমরা দেখব।’’         "
মালদহে প্রতিবেশী যুবকের লালসার শিকার অষ্টম শ্রেণির কিশোরী। নির্যাতিতার অভিযোগ, গলায় ছুরি ঠেকিয়ে ধর্ষণ করা হয় তাকে। কাউকে কিছু বললে প্রাণে মেরে ফেলা হবে বলে হুমকিও দেওয়া হয়। শুধু তাই নয়, রাজনৈতিক মহলে অভিযুক্তের ওঠাবসা থাকায় গ্রামে মেয়েটির পরিবার একঘরে হয়ে ঘিয়েছে বলেও অভিযোগ। মালদহের হরিশচন্দ্রপুরের ঘটনা। গত ২১ ফেব্রুয়ারি প্রতিবেশী যুবক তাকে ধর্ষণ করে বলে অভিযোগ অষ্টম শ্রেণির ছাত্রী ওই নির্যাতিতা কিশোরীর। মেয়েটির পরিবার জানিয়েছে, গত ২১ ফেব্রুয়ারি, গল্প করবে বলে অভিযুক্তের দিদি কিশোরীকে নিজের বাড়িতে ডেকে নিয়ে যায়। তার পর দিদার বাড়ি যাওয়ার ছুতোয় বাড়ি থেকে বেরিয়ে যায়। কিশওরীর দাবি, তার পরই অন্য ঘর থেকে বেরিয়ে গলায় ছুরি ঠেকিয়ে অভিযুক্ত তাকে ধর্ষণ করে। কারও কাছে ফাঁস করলে প্রাণে মেরে ফেলার হুমকিও দেয়। সম্প্রতি মেয়েটি অন্তঃসত্ত্বা হয়ে পড়লে বিষয়টি জানতে পারে তার পরিবার। কিন্তু গ্রামের কিছু প্রভাবশালী এবং তৃণমূলের লোকজন সালিশি সভায় বিষয়টি মিটিয়ে নিতে চাপ দেন বলে অভিযোগ ওই পরিবারের। কিন্তু সালিশি সভায় অভিযুক্তকে আড়াল করা হয় এবং তাদের একঘরে করে দেওয়া হয় বলে অভিযোগ নির্যাতিতার পরিবারের। তাদের গতিবিধির উপর নজর রাখা হয় বলেও অভিযোগ। সম্প্রতি ৫ মাসের অন্তঃসত্ত্বা মেয়েটি অসুস্থ হয়ে পড়ে। এর পরে রবিবার সন্ধ্যায় হরিশচন্দ্রপুর থানায় লিখিত অভিযোগ দায়ের করেন নির্যাতিতার মা। তাতে পুলিশ নড়েচড়ে বসলেও অভিযুক্ত যুবক গা ঢাকা দিয়েছে। অভিযুক্ত যুবকের মা বলেন, ‘‘ছেলে বাড়িতে নেই। ও ঘটনায় জড়িত থাকলে ওই কিশোরীর দায়িত্ব নেব আমরা।’’ অভিযুক্তের খোঁজে ইতিমধ্যেই তল্লাশি শুরু করেছে পুলিশ। হরিশ্চন্দ্রপুরের আইসি সঞ্জয়কুমার দাস বলেন, ‘‘অভিযুক্ত এলাকা ছেড়ে পালিয়েছে। তার খোঁজে তল্লাশি চলছে। পুলিশ সমস্ত ঘটনাই খতিয়ে দেখছে।’’ তবে এ নিয়ে রাজনৈতিক তরজা চরমে। তৃণমূলের লোকজনই অভিযুক্তকে পালিয়ে যেতে সাহায্য করেছেন বলে অভিযোগ বিজেপি-র। মালদহ বিজেপি-র জেলা সাধারণ সম্পাদক কিসান কেদিয়া বলেন, ‘‘এলাকায় মেয়েদের কোনও সুরক্ষা নেই। শাসকদল এখন ধর্ষণ নিয়ে রাজনীতি করছে।’’ তৃণমূলের জেলা সাধারণ সম্পাদক জম্বু রহমান বলেন, ‘‘ওই বুথে সকলেই বিজেপি। তৃণমূলের নাম করে বাঁচতে চাইছে। এমন জঘন্য অপরাধকে তৃণমূল কখনও প্রশ্রয় দেয় না এবং দেবেও না।’’
"শ্মশানের পাশেই তাদের বাড়ি। রবিবার সন্ধ্যায় শ্মশানে বসানো ঠান্ডা জলের মেসিন থেকে বোতলে জল ভরতে গিয়েছিল ৯ বছরের মেয়েটি। অভিযোগ, সেখানে তাকে ধর্ষণের পরে খুন করে কয়েক জন দুষ্কৃতী। তার পরে বাবা-মায়ের অনুমতি ছাড়াই দেহটি দাহ করে দেওয়া হয় শ্মশানের চুল্লিতে। স্থানীয় মানুষ বিক্ষোভ দেখানোর পরে পুলিশ ঘটনাস্থলে এসে গ্রেফতার করেছে প্রধান অভিযুক্ত শ্মশানের পুরোহিত এবং তাঁর কয়েক জন সঙ্গীকে। ঘটনার তদন্ত শুরু হয়েছে।
দিল্লি ক্যান্টনমেন্ট এলাকার পুরনো নাঙ্গালের ঘটনা। সন্ধ্যা সাড়ে পাঁচটার সময়ে মাকে বলে শ্মশানযাত্রীদের জন্য বসানো কুলার থেকে জল ভরতে গিয়েছিল মেয়েটি। বেশ কিছু ক্ষণ পরেও সে না-ফেরায় চিন্তা করছেলিন মা। এর পরে শ্মশানের পুরোহিত রাধেশ্যাম কয়েক জন লোককে দিয়ে ডেকে পাঠান মাকে। মেয়েটির দেহ দেখিয়ে বলেন, কুলার থেকে বিদ্যুতের ছোবল খেয়ে মারা গিয়েছে সে। মা জানিয়েছেন, মেয়ের ডান হাতের কব্জি থেকে কনুই পর্যন্ত পোড়া দাগ ছিল। ঠোঁটও নীল হয়ে গিয়েছিল। পুরোহিত তাঁকে পুলিশে না-জানানোর পরামর্শ দিয়ে বলেন, এতে ঝামেলা বাড়বে। দেহ নিয়ে গিয়ে ময়নাতদন্ত করবে পুলিশ। মর্গ থেকে তার নানা প্রত্যঙ্গ চুরি করে নেবে। তার চেয়ে চুপিচুপি সৎকার করে দেওয়া ভাল। মেয়েটির মা জানান, এর পরে কাঁদতে কাঁদতে বাড়ি ফেরেন তিনি। মেয়েটির বাবাকে ডাকেন পরামর্শ করার জন্য। কিন্তু তাঁদের না-জানিয়ে মেয়েটির দেহ ওই শ্মশানেই পুড়িয়ে দেন ওই পুরোহিত ও তাঁর সঙ্গীরা। গরিব পরিবারের বাবা-মা তখন চেঁচামেচি করে লোক জড়ো করেন। প্রমাণ লোপের জন্যই তাঁদের না-জানিয়ে তড়িঘড়ি দেহ পুড়িয়ে দেওয়া হল কি না, সেই প্রশ্ন তোলেন। ক্যান্টনমেন্ট থানার এক কর্তা জানান, প্রায় ২০০ লোক শ্মশানে জড়ো হয়ে বিক্ষোভ দেখাচ্ছেন খবর পেয়ে তাঁরা ঘটনাস্থলে যান। সেখানেই মেয়েটির মায়ের বয়ান রেকর্ড করা হয়। মেয়েটিকে ধর্ষণ করে খুন করা হয়েছে, এমন সন্দেহ প্রকাশ করে তার পরিবার। এর পরে শ্মশানের পুরোহিত ও তাঁর কয়েক জন সঙ্গীকে গ্রেফতার করা হয়। শ্মশান থেকে প্রমাণও সংগ্রহ করা হয়েছে।"
"
পুলিশ বলছে ভোট পরবর্তী হিংসায় রাজ্যে কোনও ধর্ষণ হয়নি। কেবল শ্লীলতাহানির কয়েকটি ঘটনা ঘটেছে। আর কমিশনের রিপোর্ট অনুসারে রাজ্যে ধর্ষণের ঘটনা ঘটেছে ১৪টি। পুলিশের হিসেব অনুযায়ী হিংসায় খুন হয়েছেন ২৯ জন। কমিশন বলছে খুনের অভিযোগ দায়ের হয়েছে ৫২টি। ভোট পরবর্তী হিংসা মামলায় সোমবার কলকাতা হাই কোর্টে এই ভাবেই রাজ্যের পরিসংখ্যানকে চ্যালেঞ্জ জানিয়ে তথ্য তুলে ধরেন মামলাকারীদের আইনজীবী মহেশ জেঠমলানি। অন্য দিকে, আইন মেনে কাজ করেনি জাতীয় মানবাধিকার কমিশন, এই দাবি তুলে রাজ্যের হয়ে সওয়াল করেন আইনজীবী কপিল সিব্বল। তাঁর দাবি, আইন মেনেই যখন কাজ হয়নি, তখন সেই রিপোর্টের নিরপেক্ষতা নিয়ে প্রশ্ন উঠবেই!  বিধানসভা ভোটের পর রাজ্যের বিভিন্ন প্রান্তে হিংসার অভিযোগ তুলে জনস্বার্থ মামলা দায়ের হয় কলকাতা হাই কোর্টে। উচ্চ আদালত হিংসার তথ্য খতিয়ে দেখতে নির্দেশ দেয় জাতীয় মানবাধিকার কমিশনকে। সেই মতো রাজ্যের বিভিন্ন জায়গার রিপোর্ট তৈরি করে কমিশন। এমনকি তারা ক্ষতিগ্রস্তদের সাহায্যের জন্য ওই রিপোর্টে বেশ কয়েকটি সুপারিশ করে। সেই রিপোর্ট ঘিরেই শুরু হয় তরজা। সোমবার আদালতে জেঠমলানি বলেন, ‘‘খুন ও ধর্ষণ এই দু'টি বিষয়ে রাজ্য পুলিশের ভূমিকা নিয়ে প্রশ্ন রয়েছে। কমিশনের রিপোর্টের সঙ্গে পুলিশের রিপোর্টের ৬০ শতাংশ ব্যবধান রয়েছে। পুলিশের খাতায় তো কোনও ধর্ষণের অভিযোগই নেই। অথচ তাদের বিরুদ্ধে মামলা প্রত্যাহারের হুমকি রয়েছে।’’ আবার বিচারপতি ইন্দ্রপ্রসন্ন মুখোপাধ্যায় বলেন, ‘‘আক্রমণকারীদের অভিযোগ থানায় নথিভুক্ত না হলে, তারা পুলিশ সুপারের কাছে যেতে পারত। সেখানেও এফআইআর না হলে, জেলা আদালতে যেতে পারত।’’    আবার কমিশনের তদন্ত প্রক্রিয়া নিয়ে প্রশ্ন তোলেন সিব্বল। তাঁর মতে, ‘‘১৯৯৩ সালের কমিশন আইন অনুযায়ী তদন্ত হয়নি। আইনের ১২ এবং ১৩ নম্বর অনুচ্ছেদ অনুসারে কমিশনের দলকে ব্যাপক ক্ষমতা দেওয়া হয়েছে। তারা চাইলে যে কোনও ব্যক্তির কাছ থেকে তথ্য গ্রহণ করতে পারে। এমনকি সেখানে সরকারি কর্তাদেরও ছাড় দেওয়ার কথা বলা নেই। অথচ তারা শুধু অভিযোগ করেই ক্ষান্ত থেকেছে। যাদের ভূমিকা নিয়ে রিপোর্টে প্রশ্ন তোলা হয়েছে, সেই নেতা-মন্ত্রী বা পুলিশের কাছ থেকে কেন তথ্য সংগ্রহ করল না তারা।’’ তিনি আরও বলেন, ‘‘আদালতের নির্দেশে কমিশনের ফ্যাক্ট ফাইন্ডিং কমিটি তৈরি করা হয়েছিল। আদালত বলেছিল কমিটি অভিযোগ সংগ্রহ করবে এবং তা জমা দেবে। কিন্তু তারা একাধিক সুপারিশ করে। যা তাদের এক্তিয়ার ভুক্ত নয়।’’এ ছাড়া কমিশনের অনেক সদস্যের সঙ্গে বিজেপি-র সম্পর্ক রয়েছে বলেও তিনি দাবি করেন।"
এক আদিবাসী কিশোরীকে ধর্ষণের অভিযোগ উঠেছে কালনায়। বকুল হেমব্রম নামে এক যুবককে গ্রেফতারও করেছে পুলিশ। পুলিশের অভিযোগ, কিশোরীর মেডিক্যাল পরীক্ষা না করেই কালনা মহকুমা হাসপাতাল কর্তৃপক্ষ বর্ধমান মেডিক্যাল কলেজ হাসপাতালে রেফার করে দেন তাকে। কোনও কারণ না দেখিয়ে এমন সিদ্ধান্ত নেওয়ায় ওই পরিবারকে হয়রান করা হয়েছে বলেও পুলিশের দাবি। কালনা মহকুমা হাসপাতালের সহকারী সুপার গৌতম বিশ্বাসের আশ্বাস, বিষয়টি খতিয়ে দেখা হবে। এ দিন ধৃতকে কালনা আদালতে তোলা হলে চার দিনের পুলিশ হেফাজতে পাঠানো হয়। লিখিত অভিযোগে ওই কিশোরীর পরিবারের দাবি, বৃহস্পতিবার মেয়ে বাড়িতে একাই ছিল। তখনই প্রতিবেশী বকুল ঘরে ঢুকে জোর করে ধর্ষণ করে তাকে। কাউকে না জানানোর জন্য হুমকিও দেয়। মেয়েটি প্রথমে কিছু না বললেও শনিবার পরিজনেদের বিষয়টি জানায়। রাতেই অভিযোগ জমা পড়ে। বকুলকে গ্রেফতারের পরে কিশোরীকেও রাত সাড়ে ১০টা নাগাদ কালনা মহকুমা হাসপাতালে পাঠানো হয়। পুলিশের অভিযোগ, রাত ২টো পর্যন্ত অপেক্ষার পরে এক মহিলা চিকিৎসক ওই কিশোরীকে ঠিকঠাক করে না দেখেই প্রায় ৫৫ কিলোমিটার দূরে বর্ধমান মেডিক্যাল কলেজ হাসপাতালে পরীক্ষার জন্য রেফার করে দেন। পুলিশের দাবি, বহু বছর ধরে এই হাসপাতালে এই ধরনের মেডিক্যাল পরীক্ষা হয়। সেই কারণে ওই রাতে কিশোরীকে বাড়ি পাঠিয়ে রবিবার বেলা ১১টা নাগাদ ফের মেডিক্যাল পরীক্ষার আবেদন জানানো হয়। কিশোরীর সঙ্গে ছিলেন তার মা-বাবা, একজন মহিলা কনস্টেবল এবং ঘটনার তদন্তকারী অফিসার। অভিযোগ, বিকেল ৪টে পর্যন্ত বারবার আবেদন জানানোর পরেও হাসপাতাল কর্তৃপক্ষ সিদ্ধান্তে অনড় ছিলেন। হাসপাতালের দাবি, বিষয়টি নিয়ে আর একজন চিকিৎসকের সঙ্গে আলোচনা করা হয়। যেহেতু একজন চিকিৎসক রেফার লিখেছেন, তাই তিনিও আগ্রহ দেখাননি। কালনা থানার এক আধিকারিক বলেন, ‘‘অভিযোগকারিণী যাতে বিচার পায় তার জন্য সব কিছুই দ্রুত করার চেষ্টা হয়। সোমবার কিশোরীকে আমরা পরীক্ষার জন্য বর্ধমানে নিয়ে যাব। তবে যে ভাবে ওই পরিবার এবং পুলিশের লোকজনকে হয়রান হতে হল, তা ভাবা উচিত স্বাস্থ্য দফতরের।’’ এই ধরনের মামলায় মেডিক্যাল পরীক্ষায় দেরি হলে অপরাধীর সুবিধা পাওয়ার সম্ভাবনা থাকে বলেও জানান তিনি। হাসপাতালের সহকারী সুপার গৌতমবাবু বলেন, ‘‘কেন ওই কিশোরীকে মেডিক্যাল পরীক্ষার জন্য বর্ধমান মেডিক্যাল কলেজে পাঠানো হল, তা জানতে চাওয়া হবে ওই মহিলা চিকিৎসকের কাছে।’’       
"মডেল সাগরিকা সোনা সুমনকে ওয়েব সিরিজের অভিনয়ের সুযোগ দেওয়ার প্রতিশ্রুতি দিয়েছিলেন রাজ কুন্দ্রা। কিন্তু অডিশনের সময় জামাকাপড় খুলে নগ্ন হওয়ার নির্দেশ দেওয়া হয় তাঁকে। এই মর্মে গত বছর আগস্ট মাসে পুলিশে অভিযোগ দায়ের করেছিলেন তিনি। পর্ন-কাণ্ডে রাজ গ্রেফতার হওয়ার পরেই নতুন করে উঠে আসে এই তথ্য। এর পর থেকেই সাগরিকা ধর্ষণ এবং হত্যার অভিযোগ পাচ্ছেন বলে অভিযোগ।
অভিনেত্রীর দাবি, রাজ জেলে যাওয়ার পর থেকেই একাধিক ফোন এসেছে তাঁর কাছে। ফোন তুললেই শোনা গিয়েছেন অশ্লীল কথাবার্তা। ফোন ছাড়াও হুমকি দিয়ে হোয়াটসঅ্যাপ এবং মেসেঞ্জারে একাধিক বার্তা এসেছে তাঁর কাছে।
একটি ভিডিয়োয় সুমন বলেছেন, “আমি আতঙ্কিত এবং অবসাদগ্রস্ত। নানা অনলাইন প্ল্যাটফর্ম থেকে আমার কাছে ফোন আসছে। ওরা আমাকে ধর্ষণ করার, হত্যার ভয় দেখাচ্ছে। লোকজন আমাকে ফোন করে জিজ্ঞাসা করছে, রাজ কুন্দ্রা আমার সঙ্গে কী খারাপ করেছে।” নিজেকে নিয়ে ভয়ে রয়েছেন সাগরিকা। তাঁর আরও সংযোজন, “ওরা আমাকে বলছে আমার জন্য ওদের ব্যবসা নষ্ট হয়ে যাচ্ছে। আমরা পর্ন দেখি বলেই ওরা সেগুলো তৈরি করে।”
হুমকি পেয়ে চুপ করে থাকতে রাজি নন সাগরিকা। তিনি জানিয়েছেন, যাঁরা তাঁকে হুমকি দিয়েছেন, তাঁদের বিরুদ্ধে পুলিশের কাছে অভিযোগ দায়ের করবেন তিনি।"
নিজের দাদা দিনের পর দিন তাঁকে ধর্ষণ করেছে বলে আনন্দপুর থানায় আভিযোগ দায়ের করেও পিছিয়ে আসতে চেয়েছিলেন এক তরুণী। দাদার গ্রেফতারির পরে আদালতে চিঠি দিয়ে মামলা না এগোনোর কথা জানিয়েছিলেন তিনি। কিন্তু সেই আবেদন আদালতে গৃহীত হল না বৃহস্পতিবার। উল্টে ধৃতকে আরও এক দিনের পুলিশি হেফাজতে পাঠানোর পাশাপাশি, নতুন করে বছর ছাব্বিশের অভিযোগকারিণীর গোপন জবানবন্দির দিন দিয়েছে আদালত। আজ, শুক্রবার আলিপুর আদালতে সেই গোপন জবানবন্দি দেওয়ার কথা। গত সোমবার রাতে আনন্দপুরের বাসিন্দা, এক বেসরকারি বিমা সংস্থার ওই মহিলা কর্মী অভিযোগ করেন, গত জানুয়ারি থেকে একাধিক বার তাঁকে ধর্ষণ করেছে দাদা। পেশায় সফটওয়্যার ইঞ্জিনিয়ার বছর তিরিশের ওই যুবক চেন্নাইয়ে কর্মরত হলেও অতিমারিতে ‘ওয়ার্ক ফ্রম হোম’ চলায় বাড়ি ফিরে এসে বোনের সঙ্গে থাকছিল। সেই সময়েই এমন ঘটনা ঘটে। তাঁদের বাবা-মা ২০১৬ সালে মারা গিয়েছেন। কয়েক জন দূর সম্পর্কের আত্মীয়কে তরুণী বিষয়টি জানালেও কেউ বিশ্বাস করেননি। এর পরে অভিযুক্তের মোবাইলের টাওয়ার লোকেশন দেখে টিটাগড় থেকে তাকে ধরে পুলিশ। পুলিশি জিজ্ঞাসাবাদে ধৃত জানায়, বোনের জীবনযাপন মেনে নিতে না পেরে সে আপত্তি জানিয়েছিল বলেই বোন তাকে ফাঁসানোর চেষ্টা করছেন। এর পরে ওই তরুণী আদালতে চিঠি দিয়ে মামলা এগোতে না চাওয়ার কথা জানান। এ দিন আলিপুর আদালতে তরুণীর গোপন জবানবন্দি নেওয়ার কথা ছিল। সেই মতো সময় নির্ধারিত থাকলেও তিনি যাননি। এ দিন ধৃতকে আদালতে তোলা হলে তার পক্ষের আইনজীবী জামিনের আবেদন জানান। কারণ হিসেবে দাবি করেন, অভিযোগকারিণী নিজেই মামলা আর এগোতে চান না। সরকার পক্ষের আইনজীবী অবশ্য মামলাটির গুরুত্ব বুঝে এগোনোর আর্জি জানান। তরুণীর মামলা না এগোতে চাওয়ার পিছনে অন্য রকম চাপ থাকতে পারে বলেও তিনি মন্তব্য করেন। দু’পক্ষের কথা শুনে জামিনের আবেদন খারিজ করেন বিচারক। ধৃতকে এক দিনের পুলিশি হেফাজতে পাঠানোর পাশাপাশি বিচারক জানান, তরুণীর চিঠি তিনি এখনই গ্রহণ করছেন না। তরুণী গোপন জবানবন্দি দেওয়ার পরেই এ ব্যাপারে সিদ্ধান্ত নেওয়া হবে। তবে পুলিশকে কাজ চালিয়ে যাওয়ার নির্দেশ দিয়েছেন বিচারক। আনন্দপুর থানার এক পুলিশ আধিকারিক বলেন, “তরুণীর গোপন জবানবন্দির পাশাপাশি তাঁর আত্মীয় এবং এক বন্ধুর বক্তব্য রেকর্ড করাও গুরুত্বপূর্ণ। এ বার সেটাই করা হবে।”
মানসিক ভারসাম্যহীন নাবালিকাকে ধর্ষণের অভিযোগে প্রতিবেশীকে গ্রেফতার করল বাঁকুড়া সদর থানার পুলিশ। বাঁকুড়ার কদমাঘাটি এলাকার ঘটনা। স্থানীয় সূত্রে জানা গিয়েছে, মাঝেমধ্যেই টিভি দেখার নাম করে নাবালিকার বাড়িতে আসা যাওয়া করতেন প্রতিবেশী এক ব্যক্তি। কারও কোনও দিন সন্দেহ হয়নি। বুধবার দুপুরে নাবালিকার ঠাকুমাকে চিকিৎসার জন্য বাঁকুড়া শহরে নিয়ে যান পরিবারের লোকেরা। সেই সময় বাড়িতে একাই ছিল ওই নাবালিকা। অভিযোগ, বাড়ি ফাঁকা থাকার সুযোগ নিয়ে ওই টোটোচালক নাবালিকার বাড়িতে গিয়ে তাকে যৌন নির্যাতন করে। আচমকাই নাবালিকার ঠাকুমা বাড়িতে ফিরে এলে হাতেনাতে ওই ব্যক্তিকে ধরে ফেলেন। তাঁর চিৎকার শুনে প্রতিবেশীরা ছুটে এলে অভিযুক্ত  নিজের বাড়িতে পালায়। এর পর বুধবার সন্ধ্যায় এলাকার বাসিন্দারা অভিযুক্তের গ্রেফতারের দাবিতে তাঁর বাড়ির সামনে বিক্ষোভ দেখাতে থাকেন। খবর পেয়ে বুধবার রাতেই অভিযুক্তকে জিজ্ঞাসাবাদের জন্য আটক করে পুলিশ। বৃহস্পতিবার তাঁকে গ্রেফতার করা হয়। নাবালিকার  ঠাকুমা বলেন, “নাতনি ওকে জেঠু বলে ডাকত। সে যে এমন কাণ্ড করে বসবে তা জানা ছিল না। বাঁকুড়ায় চিকিৎসা করিয়ে বাড়ি ফিরে নিজের চোখে ঘটনাটি দেখেই চমকে উঠি। অভিযুক্তের কঠোর শাস্তির দাবি জানাচ্ছি।” অভিযুক্তের স্ত্রীর পাল্টা দাবি, “আমার স্বামী নির্দোষ। এই পাড়ার সবাই আমাদের সঙ্গে শত্রুতা করে স্বামীকে ফাঁসিয়েছে। ঘটনার মাত্র পাঁচ মিনিট আগে আমার স্বামী ওই নাবালিকার বাড়িতে টিভি দেখতে গিয়েছিল। তার পরেই এই কাণ্ড।”
এক আদিবাসী শিশুকে ঘুমন্ত অবস্থায় বাড়ি থেকে তুলে নিয়ে গিয়ে ধর্ষণের অভিযোগ উঠল পড়শি যুবকের বিরুদ্ধে। রবিবার ওই রাতে ঘটনার কথা জানাজানি হতেই অভিযুক্তের খোঁজ শুরু করেন এলাকার লোকজন। সোমবার ভোরে ওই যুবককে ধরে পুলিশের হাতে তুলে দেন স্থানীয়রা। পূর্ব বর্ধমানের ভাতারে এই ঘটনায় অভিযুক্তকে আটক করে তদন্ত শুরু করেছে পুলিশ। পুলিশ সূত্রে খবর, সাড়ে ছ’বছরের ওই আদিবাসী মেয়েটির বাড়ি ভাতারের খেরুর গ্রামে। তার মা-বাবা দু’জনেই জনমজুরির কাজ করেন। তাঁদের আরও দুই কন্যাসন্তান রয়েছে। নাবালিকার পরিবার জানিয়েছে, রবিবার রাতে মেয়েদের ঘুম পাড়িয়ে এলাকার এক গৃহস্থের বাড়িতে মজুরির টাকা চাইতে গিয়েছিলেন শিশুটির মা। ঘটনার সময় বাড়িতে ঘুমিয়ে ছিলেন মেয়েটির বাবা। অভিযোগ, ওই ঘুমন্ত শিশুটিকে মুখে কাপড় চাপা দিয়ে তার বাড়ি থেকে তুলে নিয়ে যায় তীর্থ বাগ ওরফে লাদেন নামে এলাকার এক যুবক। এর পর শিশুটিকে পার্শ্ববর্তী খাল পাড়ের একটি সাবমার্সিবল পাম্পের কাছে নিয়ে গিয়ে ধর্ষণ করে লাদেন। শিশুটির মা মজুরির টাকা নিয়ে বাড়িতে ফিরে তাঁর মেয়েকে দেখতে না পেয়ে আশপাশে খোঁজাখুঁজি শুরু করেন। পরিবারের দাবি, সারা গায়ে কাদামাখা এবং প্রচণ্ড অসুস্থ অবস্থায় রবিবার রাত প্রায় ১টা নাগাদ বাড়ি ফিরে আসে শিশুটি। এর পর সে জানায়, খালপাড়ে একটি সাবমার্সিবল পাম্পের কাছে নিয়ে গিয়ে তার উপর অকথ্য অত্যাচার করেছে তীর্থ। ঘটনার কথা শুরে তীর্থর খোঁজ শুরু হয়। সোমবার ভোরে অভিযুক্তকে ধরে ফেলেন স্থানীয় বাসিন্দারা। এর পর সোমবার সকালে পুলিশ গ্রামে গিয়ে আটক করে আনে ২২ বছরের অভিযুক্তকে। শিশুটিকে চিকিৎসার জন্য হাসপাতালে পাঠানো হয়েছে বলে জানিয়েছে পুলিশ। এই ঘটনায় পর ভাতার থানায় যান আদিবাসী সংগঠনের কর্মকর্তারা। তীর্থর বিরুদ্ধে দৃষ্টান্তমূলক শাস্তির দাবি জানিয়েছেন তাঁরা।
এক যুবতীকে ধর্ষণের অভিযোগ উঠল বাবা এবং ছেলে বিরুদ্ধে। সম্প্রতি ঘটনাটি ঘটেছে মধ্যপ্রদেশের ভোপালের রতিবাদ এলাকায়। অভিযোগ মাসের পর মাস ওই যুবতীকে ধর্ষণ করেছে বাবা-ছেলে। তার পর ৬০ হাজার টাকার বিনিময়ে অন্য এক ব্যক্তির কাছে বিক্রি করে দেওয়ার অভিযোগও রয়েছে ওই দু’জনের বিরুদ্ধে। অভিযুক্ত দুই ব্যক্তির নাম রমেশ (বাবা) এবং রবি (ছেলে)। পুলিশ জানিয়েছে, নির্যাতিতার বয়ানের ভিত্তিতে মামলা দায়ের করা হয়েছে। অভিযুক্ত বাবা-ছেলের খোঁজে তল্লাশি চালানো হচ্ছে। পুলিশ জানিয়েছে, রবির সঙ্গে ২৭ বছরের যুবতীর আলাপ হয় মাস চারেক আগে। তখন রবি তাঁকে কাজ দেওয়ার প্রতিশ্রুতি দেয়। কাজ দেওয়ার নাম করে ওই যুবতীকে একটি ভাড়াবাড়িতে নিয়ে যায় রবি। সেখানেই তাঁকে ধর্ষণ করে। ওই ঘরেই নির্যাতিতাকে আটকে রাখা হয়েছিল বলে অভিযোগ। পরে রবির বাবা রমেশও ধর্ষণ করে ওই যুবতীকে। এর পর সরমন সমাজপতি নামের ৩৮ বছরের এক ব্যক্তি বিয়ে করতে রাজি হন নির্যাতিতাকে। ৬০ হাজার টাকার বিনিময়ে যুবতীকে সরমনের হাতে তুলে দেয় বাবা-ছেলে। পুলিশ খবর পেয়ে সরমনের সঙ্গে বিয়ের দিন উদ্ধার করে ওই যুবতীকে। পুলিশ জানিয়েছে, যুবতীর স্বামী ৬ মাসে আগে গ্রেফতার হন । তিনি এখন বিচার বিভাগীয় হেফাজতে বন্দি।
এফআইআর দায়ের হল টি-সিরিজের কর্ণধার ভূষণ কুমারের বিরুদ্ধে। মুম্বইয়ের ডিএন নগর থানায় মামলা দায়ের করেছেন ৩০ বছরের এক মহিলা। অভিযোগকারিণী জানিয়েছেন, আগামী কিছু অ্যালবামে গান গাওয়ানোর সুযোগ দেওয়ার নাম করে ভূষণ তাঁকে ধর্ষণ করেছেন। মুম্বই পুলিশের সূত্রে জানা গিয়েছে, ভারতীয় দণ্ডবিধির ৩৭৬ ধারায় ধর্ষণের মামলা রুজু করা হয়েছে গুলশন কুমারের পুত্রের বিরুদ্ধে। নাম প্রকাশে অনিচ্ছুক এক পুলিশ আধিকারিক বলেছেন, ‘‘তদন্ত চলছে। এখনও গ্রেফতার করা হয়নি কাউকে।’’ সূত্রের খবর, কাজ দেওয়ার নাম করে ভূষণ অভিযোগকারিণীকে গত তিন বছর ধরে নানা ভাবে যৌন হেনস্থা করেছেন। ২০১৭ সাল থেকে ২০২০ সালের অগস্ট মাস পর্যন্ত এই ঘটনা ঘটেছে বার বার। মুম্বই পুলিশ জানিয়েছে, মহিলাকে একাধিক জায়গায় নিয়ে গিয়ে হেনস্থা করা হয়েছে বলে জানিয়েছেন অভিযোগকারিণী। শুধু তাই নয়, ভূষণ নাকি তাঁর ব্যক্তিগত ছবি ও ভিডিয়ো তুলে নেটমাধ্যমে ছড়িয়ে দেওয়ার হুমকিও দিয়েছেন।    মুম্বই পুলিশ খুব তাড়াতাড়ি ভূষণ কুমারের বয়ান রেকর্ড করবে বলে জানিয়েছে। যদিও অভিযুক্তের তরফে এখনও কোনও জবাব পাওয়া যায়নি। ২০১৮ সালে ‘মিটু’ কাঁটায় বিদ্ধ হয়েছিলেন গুলশন-পুত্র। এক মহিলা টুইট করে জানিয়েছিলেন, ভূষণের সঙ্গে শারীরিক সম্পর্কে লিপ্ত হওয়ার প্রস্তাবে রাজি হননি বলে তাঁকে একটি ছবির কাজ থেকে বাদ দিয়ে দেওয়া হয়েছিল।
চিকিৎসার নাম করে নাবালিকাকে ধর্ষণের অভিযোগে পূর্ব বর্ধমান জেলার মেমারি থেকে এক ওঝাকে গ্রেফতার করল পুলিশ। ধৃতের নাম সুদেব মালিক। অভিযোগ, ঝাড়ফুঁকের নাম করে এক নাবালিকাকে ধর্ষণ করে সুদেব। ধৃতের বিরুদ্ধে পকসো আইনে মামলা দায়ের হয়েছে। মেমারি থানার উলাড়া গ্রামের সায়েরপাড় এলাকার বাসিন্দা সুদেব। পুলিশ সূত্রে জানা গিয়েছে, মেমারির বাসিন্দা ওই নাবালিকা কিছু দিন ধরেই অসুস্থ। শুক্রবার বিকেলে মেয়েটির মা তাকে সুদেবের কাছে নিয়ে যান ঝাড়ফুঁকের জন্য। অভিযোগ, মেয়েটিকে নিজের ঘরে নিয়ে গিয়ে ধর্ষণ করে সুদেব। এর পর শুক্রবার রাতেই মেমারি থানায় অভিযোগ দায়ের করা হয়। ওই রাতেই বাড়ি থেকে পুলিস তাকে গ্রেফতার করে। ধৃতের এবং নাবালিকার পরনের পোশাক বাজেয়াপ্ত করেছে পুলিস। নাবালিকার ডাক্তারি পরীক্ষাও করানো হয়েছে। শনিবার ধৃতকে বর্ধমান আদালতে পেশ করা হয়। তাকে বিচার বিভাগীয় হেফাজতে রাখার নির্দেশ দিয়েছেন বিচারক।
"বিয়ের প্রতিশ্রুতি দিয়ে সহবাস করার অভিযোগে এক যুবকের বিরুদ্ধে ধর্ষণের অভিযোগ দায়ের করল তরুণী। এই ঘটনা ঘটেছে হুগলির চুঁচুড়ায়। চুঁচুড়া থানার পুলিশ ওই ঘটনার তদন্ত শুরু করেছে।
পুলিশ সূত্রে জানা গিয়েছে, চুঁচুড়ার বাবুগঞ্জ এলাকার বছর আঠাশের এক তরুণীর অভিযোগ, তাঁকে বিয়ের প্রতিশ্রুতি দিয়ে ধর্ষণ করেছেন শান্টু সাঁতরা নামে এক যুবক। পুলিশ জানতে পেরেছে, অভিযুক্ত যুবক হুগলিরই বলাগড় ব্লকের ফুলপুকুর নাড়িচার বাসিন্দা। ওই তরুণীর দাবি, শান্টুর সঙ্গে তাঁর পরিচয় হয় ফেসবুকের মাধ্যমে। তরুণীর আরও অভিযোগ, মায়ের অস্ত্রোপচার করার কথা বলে গত অগাস্ট মাসে তাঁর থেকে ৫০ হাজার টাকাও নেয় শান্টু। কিন্তু বিয়ের কথা বলতেই শান্টু তাঁর সঙ্গে যোগাযোগ বন্ধ করে দেয় বলে অভিযোগ ওই তরুণীর। তরুণীর দাবি, ফেসবুকেও তাঁর সঙ্গে যোগাযোগ রাখা বন্ধ করে দিয়েছে শান্টু। ওই তরুণী পরিচারিকার কাজ করেন। তাঁর দাবি, শান্টুকে দেওয়ার জন্য যেখানে তিনি কাজ করেন সেখান থেকে ৫০ হাজার টাকা আগাম নিয়েছেন। শান্টু তাঁর সঙ্গে যোগাযোগ রাখা বন্ধ করে দেওয়ায় পুলিশে অভিযোগ দায়ের করেছেন তিনি। চুঁচুড়া থানার পুলিশ তদন্তে নেমেছে।"
ন’বছর অতিক্রান্ত। এখনও সাজা পেল না সুটিয়া গণধর্ষণ কাণ্ডের অন্যতম সাক্ষী বরুণ বিশ্বাসের খুনিরা। সোমবার ছিল বরুণের মৃত্যুদিন। দ্রুত মামলার নিষ্পত্তির দাবি তুলছেন এলাকার বাসিন্দারা। এ দিন সুটিয়া প্রতিবাদী মঞ্চের পক্ষ থেকে বরুণের বাড়ির কাছে আয়োজন করা হয়েছিল স্মরণসভার। শ’দেড়েক মানুষ এসেছিলেন। ওই সভা থেকে দাবি তোলা হয়, বরুণ খুনের মামলার দ্রুত নিষ্পত্তি করে খুনিদের দৃষ্টান্তমূলক শাস্তি দেওয়া হোক। প্রতিবাদী মঞ্চের সভাপতি ননীগোপাল পোদ্দার বলেন, ‘‘বরুণকে যারা খুন করেছিল, তারা গ্রেফতার হয়েছে। কিন্তু ষড়যন্ত্রকারীরা এখনও অধরা। তাদের গ্রেফতার করা হোক।’’ তাঁর কথায়, ‘‘বিচার ব্যবস্থার উপরে আমাদের আস্থা আছে। কিন্তু এ বার মামলার নিষ্পত্তি করা দরকার।’’ ২০০০ সাল নাগাদ উত্তর ২৪ পরগনার গাইঘাটার সুটিয়া এলাকায় বাড়ি থেকে বহু মহিলাকে তুলে নিয়ে গিয়ে ধর্ষণ করে দুষ্কৃতীরা। পরে স্থানীয় মানুষজন এককাট্টা হয়ে দুষ্কৃতীদের বিরুদ্ধে রুখে দাঁড়ান। তৈরি হয় প্রতিবাদী মঞ্চ। তারই অন্যতম সদস্য ছিলেন স্থানীয় বাসিন্দা, কলকাতার মিত্র ইন্সটিটিউটশনের শিক্ষক বরুণ বিশ্বাস। ২০১২ সালের ৫ জুলাই গোবরডাঙা স্টেশন চত্বরে দুষ্কৃতীরা গুলি করে খুন করে তাঁকে। রাজ্য পুলিশ ও জিআরপি গ্রেফতার করে ৬ জনকে। পরে তদন্তের দায়িত্ব নেয় সিআইডি। সুটিয়া গণধর্ষণ মামলায় আগেই ধরা পড়েছিল সুশান্ত চৌধুরী। জানা যায়, দমদম সেন্ট্রাল জেলে বসে খুনের ছক কষেছিল সে-ই। সুশান্ত-সহ ১০ জনের বিরুদ্ধে খুনের মামলায় চার্জশিট জমা হয় বনগাঁ আদালতে। পরে জেলেই মারা যায় সুশান্ত। মামলা এখনও বনগাঁ আদালতেই বিচারাধীন। তবে এক নাবালক অপরাধীর সাজা হয় জুভেনাইল আদালতে। দু’জন এখনও ফেরার পুলিশের খাতায়। কিন্তু খুনের মূল ষড়যন্ত্রকারীরা অধরা বলে দাবি প্রতিবাদী মঞ্চের। যারা জেলে আছে, তাদেরও সকলের সাজা ঘোষণা হয়নি। ভাইয়ের খুনের বিচার চেয়ে দীর্ঘদিন ধরে লড়াই করছেন বরুণের দিদি প্রমীলা রায়। তিনি বলেন, ‘‘সিআইডি আমাদের পরিবারের কারও সঙ্গে কথা বলেনি। আমাদের কাউকে চেনেও না।  এর থেকে বোঝা যায় মামলার তদন্ত কেমন হয়েছে।’’ মামলাটি এখনও বনগাঁ মহকুমা আদালতে বিচারাধীন। আদালতের মুখ্য সরকারি আইনজীবী সমীর দাস বলেন, ‘‘বরুণ খুনের মামলাটি ফাস্ট ট্র্যাক-১ আদালতে চলছে। ওই আদালতে দীর্ঘদিন ধরে কোনও স্থায়ী বিচারক ছিলেন না। তা ছাড়া, করোনা পরিস্থিতিতে শুনানির কাজ ধীর গতিতে চলেছে। এখন স্থায়ী বিচারক এসেছেন। ৩ অগস্ট পরবর্তী সাক্ষ্য গ্রহণের দিন রয়েছে। ওই দিন বরুণের বাবার সাক্ষ্য নেওয়া হবে।’’
"বিজেপি-র মহিলা কর্মীরাই এখন তৃণমূলের সফট টার্গেট। কোনও মহিলা বিজেপি করলে কিংবা জয় শ্রীরাম বললে বা ভারত মাতা কি জয় বললে তাঁকে ধর্ষণ করে দেওয়ার হুমকি দেওয়া হচ্ছে। ‘ধর্ষণ করে দেব’ এটাই এখন তৃণমূলের প্রিয় শব্দ হয়ে দাঁড়িয়েছে। রবিবার পূর্ব বর্ধমানের কালনায় এমনই মন্তব্য করে বিতর্ক উস্কে দিয়েছেন বিজেপির মহিলা মোর্চার রাজ্য সভানেত্রী তথা আসানসোল দক্ষিণের বিধায়ক অগ্নিমিত্রা পাল। বিজেপি নেত্রীর এই মন্তব্যের তীব্র প্রতিবাদ জানিয়েছেন তৃণমূল নেতৃত্ব।
রবিবার পূর্ব বর্ধমানের কালনায় গিয়েছিলেন বিজেপি বিধায়ক। সেখানে ১৭ জন নির্যাতিতা বিজেপি কর্মীর সঙ্গে দেখা করেন তিনি। এর পর সাংবাদিক বৈঠকে অগ্নিমিত্রা বলেন, “রাজ্য জুড়ে ‘ভোট পরবর্তী রাজনৈতিক হিংসা’র শিকার হয়েছেন বিজেপি-র বহু কর্মী।  পুলিশ এত দিন চোখ বন্ধ করে ঘুমাচ্ছিল। মহামান্য আদালত  নির্দেশ দেওয়ার পর পুলিশ এখন একটু জেগেছে। তারা শুধু বিজেপি কার্যকর্তাদের বাড়িতে পৌঁছে দিচ্ছে। তার পরেই রাত থেকে ঘরে ফেরা বিজেপি কর্মীদের উপরে অত্যাচার শুরু হয়ে যাচ্ছে। পুলিশ তা নিয়ে আর কিছুই করছে না।” অগ্নিমিত্রার অভিযোগ, কেউ বিজেপি করলেই তাঁর গলা, হাত কেটে নেওয়ার হুমকি দেওয়া হচ্ছে। বিজেপি কর্মীদের দমিয়ে রাখতে ‘ধর্ষণ’ করে দেওয়া হবে বলে হুমকি দেওয়া হচ্ছে। ঘরছাড়া কর্মীদের বাড়ি ফিরতে হলে কিংবা দোকান খুলতে হলে জরিমানাও চাওয়া হচ্ছে। তবে এই সব হুমকি দিয়ে বিজেপি-কে দমানো যাবে না বলে পাল্টা হুঁশিয়ারি দিয়েছেন বিজেপি-র রাজ্য নেত্রী। অগ্নিমিত্রার বক্তব্যের কড়া সমালোচনা করে তৃণমূলের মুখপাত্র দেবু টুডু বলেন, “গোটা দেশবাসী জানেন খুন, ধর্ষণের স্বর্গরাজ্য উত্তরপ্রদেশ। এই বাংলার মহিলারাও সেটা জানেন বলে ভোটে ওদের প্রত্যাখ্যান করেছেন। পরাজয়ের পর দিশেহারা হয়ে গিয়ে বিজেপি-র নেতা নেত্রীরা এখন শুধু পাগলের প্রলাপ বকছেন।” "
উত্তরপ্রদেশে কনস্টেবল শ্বশুরের বিরুদ্ধে ধর্ষণের অভিযোগ আনলেন মহিলা। একই সঙ্গে স্বামীকেও কাঠগড়ায় তুলেছেন তিনি। তাঁর অভিযোগ, শ্বশুর ধর্ষণ করেছেন জানাতেই তাঁকে তিন তালাক দেন স্বামী। পণের জন্য লাগাতার তাঁর উপর নির্যাতন চলছিল বলেও অভিযোগ করেছেন ওই মহিলা। উত্তরপ্রদেশের মেরঠের ঘটনা। ওই মহিলা নিজে সেখানকার থানায় কনস্টেবল হিসেবে কর্মরত। তাঁর শ্বশুর, অভিযুক্ত নাজির আহমেদও রিজার্ভ পুলিশ ফোর্স প্রভিন্সিয়াল আর্মস কনস্ট্যাব্যুলারি (পিএসি)-র অংশ। তাঁর স্বামী আবিদ মেরঠ কোতোয়ালি থানার পুলিশ অফিসার। নির্যাতিতা জানিয়েছেন। বুধবার রাতে বাড়িতে একা ছিলেন তিনি। সেই সময় বাড়ি ফিরে শ্বশুর নাজির তাঁকে ধর্ষণ করেন। মুখ খুললে প্রাণে মেরে ফেলার হুমকিও দেন। তা-ও সাহস করে স্বামী আবিদকে গোটা ঘটনা জানান তিনি। কিন্তু সাহায্য করার বদলে সঙ্গে সঙ্গে তাঁকে তিন তালাক দেন আবিদ, যদিও তিন তালাক প্রথা আগেই নিষিদ্ধ হয়ে গিয়েছে ভারতে। পুলিশকে নির্যাতিতা জানিয়েছেন, তিন বছর আগে আবিদের সঙ্গে বিয়ে হয় তাঁর। কিন্তু পণের জন্য লাগাতার তাঁকে নির্যাতন করতেন শ্বশুরবাড়ির লোকজন। নির্যাতিতার বয়ানের ভিত্তিতে তদন্ত শুরু করেছে পুলিশ।
শ্বশুর, ভাসুর, দেওরদের বিরুদ্ধে লাগাতার ধর্ষণের অভিযোগ তুললেও তা বিশ্বাস করতে চাননি এক গৃহবধূর স্বামী। অবশেষে ধর্ষণের প্রমাণ দেখাতে গোপনে নিজের মোবাইলে তার ভিডিয়ো তুলে রাখেন ওই গৃহবধূ। অভিযোগ, এর পর তাঁর স্বামীকে মারধর করে ঘরে আটকে রাখে শ্বশুরবাড়ির লোকেরা। এক আত্মীয়ের সাহায্যে পালিয়ে পুলিশে এমন অভিযোগ করেছেন ওই গৃহবধূ। তদন্তে নেমে তাঁর শ্বশুর এবং ২ দেওরকে গ্রেফতার করেছে পুলিশ। অভিযুক্ত ভাসুর পলাতক। এই অভিযোগে শনিবার বিকেলে ইটাহার গ্রাম পঞ্চায়েত এলাকায় চাঞ্চল্য ছড়িয়েছে। পুলিশ সূত্রে খবর, মাস আটেক আগে ওই গৃহবধূর রেজিস্ট্রি করে বিয়ে হয়। অভিযোগ, প্রায় ৩ মাস আগে গৃহবধূর স্বামী কাজ করতে বাইরে যাওয়ার পর তাঁকে ধর্ষণ করেন শ্বশুর কৈলাস চৌধুরী। সে কথা কাউকে জানালে বাড়ি থেকে বার করে দেওয়ার হুমকি দেয় শ্বশুর। ঘটনার কথা স্বামীকে জানালেও তা বিশ্বাস করেননি তিনি। এর ক’দিন পরে ভাসুর রঞ্জিত চৌধুরীও গৃহবধূকে ধর্ষণ করে বলে অভিযোগ। তার পর থেকে প্রায় প্রতিদিনই ধর্ষণ চলতে থাকে বলে পুলিশকে জানিয়েছেন ওই গৃহবধূ। তাঁর আরও অভিযোগ, শ্বশুর-ভাসুর ছাড়াও ২ দেওর দেবাশিস এবং সুভাষ চৌধুরীও সুযোগ পেলেই তাঁকে ধর্ষণ করত। এমনকি, এ নিয়ে মুখ খুললে তাঁকে খুনের হুমকিও দেওয়া হত বলে ওই গৃহবধূর দাবি।  পুলিশের কাছে ওই গৃবধূ জানিয়েছেন, শুক্রবার নিজের মোবাইল লুকিয়ে রেখে তাতে শ্বশুরের কাছে ধর্ষিতা হওয়ার ভিডিয়ো করেন তিনি৷ শনিবার এই ঘটনার কথা জানার পর প্রতিবাদ করেন তাঁর স্বামী। এর পর তাঁর স্বামীকে মারধর করে ঘরে আটকে রাখে শ্বশুরেরা। তবে সুযোগ বুঝে বাড়ি থেকে পালিয়ে গিয়ে পাশের গ্রামে নিজের বাপেরবাড়ির এক আত্মীয়ের সাহায্য নিয়ে ইটাহার থানায় লিখিত অভিযোগ করেন ওই গৃহবধূ। সেই ধর্ষণের ভিডিয়োও থানায় জমা দেন তিনি। গৃহবধূর অভিযোগের ভিত্তিতে পেয়ে শনিবার শ্বশুর এবং ২ দেওরকে গ্রেফতার করেছে পুলিশ। তবে পুলিশের নজর এড়িয়ে পালিয়ে যায় ভাসুর। তার খোঁজে তল্লাশি শুরু করেছে ইটাহার থানার পুলিশ। 
অভিযোগ, ধর্মীয় পরিচয় লুকিয়ে এক বিবাহবিচ্ছিন্না হিন্দু মহিলাকে বিয়ে করে এক সংখ্যালঘু সম্প্রদায়ের ব্যক্তি। কিছু দিন পরে তাঁকে ধর্ম পরিবর্তনের জন্য চাপ দিতে শুরু করে। ওই মহিলা অসম্মত হলে আগের পক্ষের নাবালিকা কন্যাকে ধর্ষণও করে সে। লখনউয়ের গুদাম্বা থানার পুলিশ সম্প্রতি ইমরান খান নামে ওই অভিযুক্তকে গ্রেফতার করেছে। লখনউ-পুলিশের ডিসি (উত্তর) দেবেশ পাণ্ডে জানিয়েছেন, ইমরান নিজের নাম ভাঁড়িয়ে ৩৫ বছরের ওই বিবাহবিচ্ছিন্না মহিলার সঙ্গে আলাপ করেছিল। নিজের পরিচয় দিয়েছিল সঞ্জয় চৌহান হিসেবে। কিছু দিন পরে তাঁদের মধ্যে সম্পর্ক তৈরি হয়। এরপর তাঁরা বিয়ে করেন। দেবেশ বলেন, ‘‘পুলিশকে অভিযুক্তের স্ত্রী জানিয়েছেন, বিয়ের কিছুদিন পরেই ইমরান তার ধর্মীয় পরিচয় প্রকাশ করে। এর পর সে ওই মহিলাকে ধর্ম পরিবর্তনের জন্য চাপ দিতে থাকে। ওই মহিলা গররাজি হওয়ায় তাঁর নাবালিকা মেয়েকে ধর্ষণ করে ইমরান।’’ ইমরানকে গ্রেফতারের পর তার কাছে থেকে ভুয়ো ভোটার পরিচয়পত্র উদ্ধার করা হয়েছে বলেও জানিয়েছেন ওই পুলিশ আধিকারিক। প্রসঙ্গত, মেয়েদের বিয়ের অছিলায় ধর্মান্তরণ আটকাতে গত বছরই আইন প্রণয়ন করেছে যোগী আদিত্যনাথের সরকার। সেই আইনে ইতিমধ্যেই বেশ কয়েকজন সংখ্যালঘু ব্যক্তিকে গ্রেফতার করা হয়েছে। অভিযোগ উঠেছে, সংখ্যালঘুদের বিরুদ্ধে ধর্মান্তরণ বিরোধী আইনের অপপ্রয়োগ করা হচ্ছে উত্তরপ্রদেশে। মাস তিনেক আগে গোরক্ষপুরে মইনউদ্দিন নামে এক যুবককে ওই আইনে গ্রেফতার করেছিল পুলিশ।
"স্বপ্নে বারবার ধর্ষণ করছেন তান্ত্রিক, এই অভিযোগ নিয়ে পুলিশের দ্বারস্থ হলেন এক মহিলা। বিহারের অরঙ্গাবাদ জেলার কুডওয়া থানা এলাকার ঘটনা। স্থানীয় গাঁধী ময়দানের বাসিন্দা ওই মহিলার ছেলে গত জানুয়ারি মাসে গুরুতর অসুস্থ হয়ে পড়ে। এর পর ছেলেকে নিয়ে তান্ত্রিক প্রশান্ত চতুর্বেদীর কাছে যান মহিলা।
তান্ত্রিক একটি মন্ত্র পড়তে এবং আচার মেনে চলার কথা বলেন। যদিও সে সবে কিছুই কাজ হয়নি। ১৫ দিন পরই মহিলার ছেলের মৃত্যু হয়। ছেলের মৃত্যুর পরে মহিলা কালী মন্দিরে গিয়ে চতুর্বেদীকে ছেলের মৃত্যুর কারণ জানাতে বলেন। স্থানীয় থানার পুলিশ আধিকারিক অঞ্জানী কুমার জানিয়েছেন, মহিলার অভিযোগ চতুর্বেদী তাঁকে ধর্ষণ করার চেষ্টা করেছিলেন ওই দিন। কিন্তু, ছেলে তাঁকে বাঁচিয়েছে। মহিলা ওই সময় পুলিশে অভিযোগ করেননি। এখন তিনি অভিযোগ করেছেন যে চতুর্বেদী সেই থেকেই স্বপ্নে আসছেন এবং বারবার ধর্ষণ করছেন।
পুলিশ জানিয়েছে, মহিলার অভিযোগ পাওয়ার পর খোঁজ নেওয়া হয় তান্ত্রিকের সম্পর্কে। যদিও তিনি অভিযোগকারী মহিলাকে চেনেন না বলে দাবি করেছেন। কোনও প্রমাণ না থাকায় তান্ত্রিককে ছেড়ে দেওয়া হয়েছে।"
মহিলাদের স্বল্পবাসের কারণেই ধর্ষণ বাড়ছে পাকিস্তানে— মনে করেন পাক-প্রধানমন্ত্রী ইমরান খান। প্রাক্তন পাক অধিনায়কের এই মন্তব্য আন্তর্জাতিক বিভিন্ন ক্ষেত্র এবং নেটমাধ্যমে নিন্দার মুখে পড়েছে। ইমরান বলেছেন, ‘‘যদি একজন মহিলা স্বল্পবসনা হয়ে ঘুর বেড়ান, তবে তার প্রভাব একজন পুরুষের উপর পড়তে বাধ্য। এর ফলে মন চঞ্চল হতে পারে পুরুষের। যদি না তিনি রোবট হন। এটা একটা খুব সাধারণ বোধের ব্যাপার।’’ ইমরানের মন্তব্য পাকিস্তানে তো বটেই আন্তর্জাতিক দুনিয়াতেও নেটাগরিকদের সমালোচনার মুখে পড়েছে। একটি আন্তর্জাতিক টেলিভিশন চ্যানেলকে সাক্ষাৎকার দিচ্ছিলেন ইমরান। চ্যানেলটি ওই সাক্ষাৎকার সরাসরি সম্প্রচার করছিল। ইমরানকে প্রশ্ন করা হয়েছিল, পাকিস্তানে বাড়তে থাকা ধর্ষণ এবং যৌন হেনস্তার ঘটনা নিয়ন্ত্রণ করতে তাঁর সরকার কী কী পদক্ষেপ করেছে। জবাবে ওই মন্তব্য করেন পাকিস্তানের প্রধানমন্ত্রী। ইমরানকে বলতে শোনা যায়, ‘‘কামনা বা বাসনা সংবরণ করার জন্যই পর্দা প্রথার প্রচলন হয়েছে। তবে এই সংবরণের জন্য যে ইচ্ছাশক্তি দরকার, তা সবার নেই।’’ এর মাস খানেক আগেও পাকিস্তানে বাড়তে থাকা ধর্ষণের ঘটনার কারণ হিসেবে অশালীনতাকে দায়ী করেছিলেন ইমরান। এপ্রিলে ইমরানের সেই মন্তব্যের প্রতিবাদে লিখিত ভাবে তাঁর ক্ষমা প্রার্থনা করেছিল পাক নাগরিকরদের একটি অংশ। সম্প্রতি আন্তর্জাতিক টেলিভিশন চ্যানেলকে দেওয়া তাঁর সাক্ষাৎকারটিও বিতর্ক বাড়িয়েছে। ইমরানের এই মন্তব্যের সমালোচনায় মুখর হয়েছে বিরোধী রাজনৈতিক দলের নেতারা। পাকিস্তানের সাংবাদিকরাও দেশের প্রধানমন্ত্রীর মন্তব্যের নিন্দা করেছেন।  Disappointing and frankly sickening to see PM Imran Khan repeat his victim blaming regarding reasons for sexual violence in Pakistan Men are not “robots”, he says. If they see women in skimpy clothes, they will get “tempted” and some will resort to rape Shameful!
মূক ও বধির নাবালিকা মেয়েকে ধর্ষণের অভিযোগে গ্রেফতার সৎ বাবা। পশ্চিম মেদিনীপুরের গোয়ালতোড় এলাকার ঘটনা। ধৃতের নাম অক্ষয় কুমার ঘোষ (২৮)। পুলিশ সূত্রে জানা গিয়েছে, অক্ষয় হলেন নির্যাতিতা নাবালিকার মায়ের দ্বিতীয় পক্ষের স্বামী। তাঁর বাড়ি ওড়িশা। তিনি শ্রমিকের কাজ করেন। অক্ষয় বেশ কয়েক মাস ধরেই গোয়ালতোড়ের ভাড়াবাড়িতে থাকছিলেন। সোমবার সকালে নাবালিকার মা কাজে বেরিয়ে যান। দুপুরে অন্য কেউ বাড়িতে ছিলেন না। অভিযোগ, সেই সুযোগে ১৩ বছরের মূক ও বধির মেয়েটিকে ধর্ষণ করেন অক্ষয়। ধর্ষণের কারণে মেয়েটি অসুস্থ হয়ে পড়ে। বিকেলে কাজ থেকে ফিরে এসে মহিলা দেখেন, তাঁর মেয়ের ওই অবস্থা। গোটা বিষয়টি বুঝতে পেরে এর পর তিনি থানায় স্বামীর বিরুদ্ধে অভিযোগ জানান। অভিযোগের ভিত্তিতে রাতেই পুলিশ গ্রেফতার করে অক্ষয়কে। পুলিশ পকসো আইনে মামলা রুজু করে তদন্ত শুরু করেছে। ধৃতকে আজ আদালতে তোলা হয়েছে।
ভোট পরবর্তী হিংসায় তৃণমূলের বিরুদ্ধে খুনের অভিযোগ তুলে এর আগে সুপ্রিম কোর্টে মামলা হয়েছিল। এ বার ধর্ষণের অভিযোগে হল এক জোড়া মামলা। ৬০ বছরের এক বৃদ্ধা ও ১৭ বছরের এক তরুণী তৃণমূলের কর্মীদের বিরুদ্ধে ধর্ষণের অভিযোগ জানিয়ে সুপ্রিম কোর্টের দ্বারস্থ হয়েছেন। তাঁদের অভিযোগ, বিজেপিকে সমর্থন জানানোর জন্য ভোটের পরে তাঁদের তৃণমূলের কর্মীদের ধর্ষণের শিকার হতে হয়েছে। খেজুরি এলাকার ৬০ বছরের বৃদ্ধা সুপ্রিম কোর্টে মামলা করে জানিয়েছেন, স্থানীয় বিধানসভা কেন্দ্রে বিজেপি জেতা সত্ত্বেও তৃণমূলের কর্মীরা গত ৪ মে তাঁর বাড়িতে ঢুকে ছয় বছরের নাতির সামনে তাঁকে ধর্ষণ করে। নগদ টাকা, দামি জিনিসপত্রও লুট করা হয়। পুলিশ এফআইআর নেয়নি। কলকাতার একটি বেসরকারি হাসপাতালে তাঁর চিকিৎসার সময়ে ডাক্তাররা ধর্ষণ হয়েছে বলে রিপোর্ট দিয়েছেন। তরুণীর অভিযোগ, ৯ মে চার জন তৃণমূল কর্মী তাঁকে বিজেপিকে সমর্থনের শিক্ষা দিতে ধর্ষণ করে। এর পরে পুলিশে অভিযোগ না-জানানোর জন্য বাড়িতে এসে হুমকি দেয়। এই অপরাধের মামলার শুনানি রাজ্যের বাইরে নিয়ে যাওয়ারও আর্জি জানিয়েছেন ওই তরুণী। এর আগে একাধিক খুনের অভিযোগের মামলায় সুপ্রিম কোর্ট রাজ্যের বক্তব্য জানতে চেয়ে নোটিস জারি করেছে। রাজ্যের অবস্থান হল, কলকাতা হাইকোর্টের পাঁচ বিচারপতির বেঞ্চে ইতিমধ্যেই ভোট পরবর্তী হিংসার অভিযোগ নিয়ে শুনানি হচ্ছে। ফলে সুপ্রিম কোর্টের এ বিষয়ে হস্তক্ষেপের প্রয়োজন নেই।
বাংলাদেশের জনপ্রিয় চলচ্চিত্রাভিনেত্রী পরীমণি অভিযোগ জানিয়েছেন, তাঁকে শারীরিক নির্যাতন করা হয়েছে। একই সঙ্গে তাঁর দাবি, তাঁকে ধর্ষণ ও হত্যার চেষ্টাও হয়েছে। এমনকি ঘটনার ৫ দিন পরেও তিনি নিরাপত্তাহীনতায় ভুগছেন।রবিবার সন্ধেবেলা নেটমাধ্যমে পোস্ট করে দেশের প্রধানমন্ত্রী শেখ হাসিনার কাছে বিচার চেয়েছেন পরীমণি। শৈশবে মাতৃহারা নায়িকা দেশের প্রধানমন্ত্রী শেখ হাসিনাকে ‘মা’ বলে সম্বোধন করে লিখেছেন, ‘আমার আপনাকে দরকার মা। আমার এখন বেঁচে থাকার জন্য আপনাকে দরকার মা। মা আমি বাচঁতে চাই। আমাকে বাঁচিয়ে নাও মা।’ রবিবার মধ্যরাতেই তিনি সরাসরি গণমাধ্যমের মুখোমুখি হয়েছেন। সাংবাদিকদের সামনে বিচার পাওয়ার আবেদন জানিয়েছেন বার বার। গণমাধ্যমের সামনে তিনি বার বার চিৎকার করে বলেন, ‘‘আমি মরতে চাই না। আমি আত্মহত্যা করব না। কিন্তু যদি আমি মরে যাই, জেনে রাখবেন, আমাকে মেরে ফেলা হয়েছে। আমার বাসায় আমি সুরক্ষিত নই।’’ পরীমণি জানালেন, ঘটনাটি ঘটেছে ৫ দিন আগে। সঙ্গে সঙ্গেই থানায় গিয়েছিলেন তিনি। কিন্তু কোনও রকম সাহায্য মেলেনি সেখান থেকে। ভারপ্রাপ্ত আধিকারিক থানায় নেই বলে পরীমণি এবং তাঁর সঙ্গীদের ফিরে আসতে হয়। তাঁকে ফোন করা হবে বলে থানা থেকে আশ্বস্ত করা হয়। কিন্তু ৪ দিন বাদেও কোনও ফোন না আসায় তিনি নেটমাধ্যম ও বাংলাদেশের গণমাধ্যমে ঘটনা প্রকাশ করতে বাধ্য হন। বাংলাদেশের একাধিক সংবাদমাধ্যম থেকে বিভিন্ন ভিডিয়ো ছড়িয়ে পড়েছে নেটমাধ্যমে। সেখানে দেখা যাচ্ছে, ঘটনাটি বলতে গিয়ে বার বার কান্নায় ভেঙে পড়ছেন তিনি। সাংবাদিকদের কিছু প্রশ্নের উত্তর তিনি দেন। তিনি জানান, ঘটনাটি ঘটেছে ঢাকার একটি অভিজাত ক্লাবে। অভিযুক্তকে পরী ব্যক্তিগত ভাবে চেনেন না বলেও দাবি করেছেন। পরীর কথায় জানা গিয়েছে, বাংলাদেশের পুলিশের আইজিপি বেনজির আহমেদের ঘনিষ্ঠ বন্ধু বলে পরিচয় দিয়েছিলেন অভিযুক্ত ব্যক্তি। এ ছাড়া সেই ব্যক্তির সম্পর্কে আর কোনও তথ্য তাঁর কাছে নেই বলেই জানিয়েছেন পরী। ফেসবুক পোস্টে পরী শেখ হাসিনাকে উদ্দেশ্য করে লিখেছেন, ‘কে করবে সঠিক বিচার ? আমি খুঁজে পাইনি গত চার দিন ধরে। থানা থেকে শুরু করে আমাদের চলচ্চিত্রবন্ধু বেনজির আহমেদ আইজিপি স্যার! আমি কাউকে পাই না।’ 
এক তরুণীকে গণধর্ষণের রেশ না কাটতেই এ বার কিশোরীকে গণধর্ষণের অভিযোগ উঠল মালদহের চাঁচলে। পুকুরে জামাকাপড় কাচার সময় ওই কিশোরীকে তুলে নিয়ে গিয়ে গণধর্ষণের অভিযোগ উঠেছে দুই কিশোরের বিরুদ্ধে। শনিবার দুপুরে ঘটনার পর রাতে প্রতিবেশী দুই কিশোরের বিরুদ্ধে পুলিশে অভিযোগ জানান মা। রবিবার কিশোরীর ডাক্তারি পরীক্ষা হয়। অভিযুক্তদের বিরুদ্ধে পকসো আইনে মামলা করা হয়েছে বলে পুলিশ জানিয়েছে। দু’দিন আগেই চাঁচলে এক তরুণীকে ধর্ষণের অভিযোগ উঠেছিল পাঁচজনের বিরুদ্ধে। ওই ঘটনায় তিনজন গ্রেফতার হলেও বাকিরা ঘরা না পড়ায় ক্ষোভ ছড়িয়েছে। তাদের দ্রুত গ্রেফতারের পাশাপাশি শাস্তির দাবিতে সরব হয়েছেন পরিবার ও প্রতিবেশীরা। যদিও চাঁচলের আইসি সুকুমার ঘোষ বলেন, ‘‘তদন্ত চলছে, অভিযুক্তদের খোঁজে তল্লাশিও জারি রয়েছে।’’ পুলিশ জানিয়েছে, পুকুরে একাই ছিল কিশোরী। কিছুক্ষণ বাদে সেখানে পৌঁছয় দুই কিশোর। প্রতিবেশী হওয়ায় কিশোরী গুরুত্ব দেয়নি। আচমকাই এক কিশোর তার মুখ কাপড় দিয়ে চেপে ধরে। প্রাণে মারার হুমকি দিয়ে পুকুরের অন্যদিকে নির্জন জায়গায় নিয়ে কিশোরীকে ধর্ষণ করা হয় বলে অভিযোগ। ওই কিশোরীর চিৎকারে প্রতিবেশীরা পৌঁছনোর আগেই দুই কিশোর পালিয়ে যায়। বাসিন্দারাই কিশোরীকে উদ্ধার করে চাঁচল সুপার স্পেশ্যালিটি হাসপাতালে নিয়ে যান। কিশোরীর বাবা দিনমজুর। তিন বোন এক ভাইয়ের মধ্যে কিশোরী মেজো। বাড়ির পাশে ওই পুকুরে কিশোরী নিয়মিতই গেরস্থালির কাজে যায়। কিন্তু যে ভাবে দিনের আলোয় কিশোরীকে তুলে নিয়ে গিয়ে ধর্ষণ করা হয়েছে তাতে পরিবারের পাশাপাশি উদ্বিগ্ন স্থানীয়রা। কিশোরীর মামা এ দিন বলেন, ‘‘পরিচিত দুই প্রতিবেশী যে এমন সর্বনাশ করতে পারে ভাবতেই পারছি না। ওদের কঠোর শাস্তি চাই।’’
বাড়ি থেকে ডেকে নিয়ে গিয়ে এক তরুণীকে গণধর্ষণের অভিযোগ উঠেছে তার প্রেমিক ও চার সঙ্গীর বিরুদ্ধে। মালদহের চাঁচলে বৃহস্পতিবার রাতে ঘটনাটি ঘটে। শুক্রবার বিকেলে পুলিশে অভিযোগ জানান তরুণীর পরিবার। অভিযোগ পেয়ে প্রেমিক ও তার দুই সঙ্গীকে পুলিশ গ্রেফতার করেছে। শনিবার ধৃত তিন জনকে চাঁচল মহকুমা আদালতে তোলা হয়। জিজ্ঞাসাবাদের জন্য তাদের পাঁচ দিনের জন্য নিজেদের হেফাজতে নেয় পুলিশ। তরুণীর ডাক্তারী পরীক্ষা করানো হয়েছে। বাকি দুই অভিযুক্তের খোঁজে তল্লাশি চলছে বলে পুলিশ জানিয়েছে। পুলিশ সূত্রে জানা গিয়েছে ওই তরুণীর বাবা নেই। চার বোনের মধ্যে সে সবার ছোট। স্থানীয় স্কুলে দশম শ্রেণিতে পড়ে। মাস ছয়েক আগে সামসি লাগোয়া দামাইপুরের এক যুবকের সঙ্গে তার পরিচয় হয়। তারপর তাদের মধ্যে সম্পর্ক গড়ে ওঠে বলে তরুণীর দাবি। বৃহস্পতিবার ওই যুবক ঘুরতে নিয়ে যাওয়ার কথা বলে ফোন করে। কবে বিয়ে করবে তা নিয়ে কথা বলতে চায়। তারপর যুবকের বাইকে চেপে তারা দু’জনে বের হয়। কিছুক্ষণ ঘোরাঘুরির পর তাকে একটি ইটভাটার কাছে নিয়ে যাওয়া হয়। তরুণীর অভিযোগ, সেখানে প্রেমিক ও তার এক সঙ্গী তাকে জোর করে ধর্ষণ করে। কিছুক্ষণ পরে সেখানে হাজির হয় প্রেমিকের পরিচিত আরও তিন যুবক। তারা তরুণীকে সেখান থেকে কিছুটা দূরে তুলে নিয়ে গিয়ে ফের ধর্ষণ করে বলে অভিযোগ। তরুণী অসুস্থ হয়ে পড়লে তাকে ফেলে পালিয়ে যায় তারা। পরে তরুণীর চিৎকারে স্থানীয় বাসিন্দারা এসে তাকে উদ্ধার করে হাসপাতালে ভর্তি করে। তরুণীর মা এ দিন বলেন, ‘‘পুলিশকে সব জানানো হয়েছে। অভিযুক্তদের কঠোর শাস্তি চাই।’’ চাঁচলের আইসি সুকুমার ঘোষ বলেন, ‘‘ধৃত তিন জনকে জেরা করে শীঘ্রই বাকি দু’জনকে গ্রেফতারকরা হবে।’’
সোমবারেও জামিন মিলল না পার্ল ভি পুরীর। ৪ জুন তাঁকে নাবালিকা ধর্ষণ মামলায় গ্রেফতার করে ওয়ালিভ এবং মুম্বই পুলিশ। খবর, এর পরেই অভিনেতার জামিন চেয়ে ৭ জুন পার্লের আইনজীবী আদালতে আবেদন জমা দেন। শুক্রবার ডিসিপি সঞ্জয় পটেল মুম্বই সংবাদমাধ্যমকে জানান, সেই জামিনের আবেদন খারিজ করেছে আদালত। এবং মামলার পরবর্তী শুনানির দিন ১৫ জুন। মুম্বই সংবাদমাধ্যমের দেওয়া খবর অনুযায়ী, সম্প্রতি এক নাবালিকাকে ধর্ষণের অভিযোগ ওঠে। সেই অপরাধের সঙ্গে জড়িয়ে যায় ছোট পর্দার জনপ্রিয় অভিনেতার নাম। এই খবর প্রকাশ্যে আসতেই স্তব্ধ পার্লের অনুরাগী মহল। নাবালিকার পরিবারের দায়ের করা অভিযোগের ভিত্তিতে গ্রেফতারির পাশাপাশি অভিনেতার বিরুদ্ধে ভারতীয় দণ্ডবিধির ৩৭৬ ধারা এবং পকসো আইন অনুযায়ী ধর্ষণের মামলা রুজু হয়। ১৪ দিনের জেল হেফাজতের নির্দেশ দেয় আদালত। এ দিকে পার্লের বিরুদ্ধে ধর্ষণের অভিযোগ উঠতেই সরব বলিউড। অনিতা হাসনন্দানি, অ্যালি গনি, একতা কপূর, অর্জুন বিজলানি সহ বহু তারকার দাবি, মিথ্যে অভিযোগে ফাঁসানো হয়েছে পার্লকে। প্রযোজক একতার দাবি, গোটা ঘটনা সাজানো। ধর্ষিতার মা নিজে নাকি একতাকে জানিয়েছেন, পার্ল এই ঘটনার সঙ্গে কোনও ভাবেই দায়ী নন। অভিযুক্ত অভিনেতাকে ‘সহজ-সরল মানুষ’ বলে দাবি করেছেন রাখি সবন্তও।
বিজেপি নেতার মেয়েকে ধর্ষণ করে খুনের অভিযোগ উঠল ঝাড়খণ্ডের পলামৌ  জেলায়। বুধবার পলামৌর লালিমাটি জঙ্গল থেকে ১৬ বছরের ওই কিশোরীর মৃতদেহ উদ্ধার করেছে পুলিশ। সে দশম শ্রেণির ছাত্রী ছিল। খুন করে জঙ্গলের একটি গাছে তার পরনের কাপড় দিয়েই তাকে ঝুলিয়ে দিয়েছিল দুষ্কৃতীরা। তার আগে ব্যাপকভাবে মারধরও করা হয়েছে তাকে, এমনকি তার দেহ উদ্ধারের সময় দেখা গিয়েছে ডান চোখ উপড়ানো। বুধবার সন্ধ্যায় নির্যাতিতার দেহ সৎকার করা হয়। পরিবারের দাবি, খুনের আগে ধর্ষণ করা হয়েছে মেয়েটিকে। প্রাথমিক তদন্তে ঘটনাস্থল থেকে একটি মোবাইল ফোন পাওয়া গিয়েছে। সেটির কল ও মেসেজ রেকর্ডের সূত্রে প্রদীপ কুমার সিংহ ধানুক নামের একজন ব্যক্তিকে গ্রেফতার করেছে পুলিশ। ২৩ বছরের প্রদীপ বিবাহিত, তার আরও সহকারী থাকতে পারে বলে সন্দেহ পুলিশের। পুলিশ সূত্রে খবর, নির্যাতিতার বাড়ি পাঁকি থানার বুধাবার গ্রামে। ওই বিজেপি নেতার পাঁচ ছেলে-মেয়ের মধ্যে সে বড়। গত ৭ জুন সকাল ১০টায় বাড়ি থেকে কাছেই বেরিয়েছিল মেয়েটি। তারপর আর না ফেরায় পরের দিন, অর্থাৎ মঙ্গলবার  বাড়ির লোক থানায় নিখোঁজ ডায়েরি করেন। ইতিমধ্যে, গ্রামবাসীরা বুধবার জঙ্গলে মৃতদেহটি ঝুলন্ত অবস্থায় আবিষ্কার করে। পুলিশ এসে তারপর দেহ উদ্ধার করার পর তা মেদিনী রাই মেডিক্যাল কলেজে ময়না তদন্তের জন্য পাঠানো হয়েছে। রিপোর্ট এলে  ধর্ষণ করে খুনের বিষয়টি সত্যতা সম্পর্কে জানা যাবে। জানা গিয়েছে, নির্যাতিতার সঙ্গে গ্রামেরই একজনের সম্পর্ক ছিল। তাই নিয়ে আপত্তি ছিল তার বাড়ির লোকের। নিখোঁজ হওয়ার দিন কয়েক আগে পরিবারের সঙ্গে কথা কাটাকাটি হয় তার। কিশোরীর মৃত্যুর সঙ্গে ওই ঘটনার সম্পর্ক আছে কী না তাও খতিয়ে দেখছে পুলিশ।    সংবাদ সংস্থা
মেয়েদের হাতে মোবাইল ফোন দেওয়া উচিত নয়, কারণ মোবাইল দিলেই ধর্ষণের ঘটনা বেশি ঘটে, এমনই বিতর্কিত মন্তব্য করলেন উত্তরপ্রদেশের মহিলা কমিশনের সদস্যা মীনা কুমারী। সেই সঙ্গে তিনি আরও বলেন, মেয়েরা বিগড়ে গেলে তার জন্য সম্পূর্ণ দায়ী তাদের মা। এই মন্তব্য়ে বিতর্ক শুরু হয়েছে বিভিন্ন মহলে। বৃহস্পতিবার আলিগড়ে একটি অনুষ্ঠানে যোগ দিতে গিয়ে সাংবাদিকদের সামনে মীনা বলেন, ‘‘মেয়েদের মোবাইল দেওয়া উচিত নয়। কারণ ঘণ্টার পর ঘণ্টা ধরে তারা ছেলেদের সঙ্গে কথা বলবে। তার পর তাদের সঙ্গে পালিয়ে যাবে। সে জন্যই ধর্ষণের মতো ঘটনা বেশি ঘটছে। মেয়েদের ফোন কেউ খতিয়ে দেখে না। পরিবারের লোকেদের এই ব্যাপারে কোনও নজর থাকে না।’’ মীনা আরও বলেন, ‘‘মেয়েদের বড় হওয়ার ক্ষেত্রে মায়ের গুরুত্বপূর্ণ ভূমিকা থাকে। যদি কোনও মেয়ে বিগড়ে যায় তার জন্য সম্পূর্ণ দায়ী তার মা।’’ মহিলা কমিশনের এক সদস্যার এই ধরনের মন্তব্যের সমালোচনা শুরু হয়েছে। তার পরেই উত্তরপ্রদেশ মহিলা কমিশনের ভাইস চেয়ারপার্সন অঞ্জু চৌধরী জানিয়েছেন, এটা সম্পূর্ণ মীনার ব্যক্তিগত মতামত। মেয়েদের কাছ থেকে মোবাইল কেড়ে নিলেই যে ধর্ষণ বন্ধ হয়ে যাবে তা মনে করেন না তাঁরা।
মেয়েদের হাতে মোবাইল ফোন দেওয়া উচিত নয়! প্রথমে তারা ওই মোবাইলের সাহায্যে ছেলেদের সঙ্গে ভাব জমায়। তারপর বাড়ি থেকে পালায়! বুধবার এমনই বিতর্কিত মন্তব্য শোনা গিয়েছে উত্তরপ্রদেশ মহিলা কমিশনের সদস্যা মীনা কুমারীর মুখে। আলিগড়ে আয়োজিত সরকারি মহিলা জনশুনানি কর্মসূচিতে তাঁর এমন মন্তব্য বিতর্কের ঝড় তুলেছে নেটমাধ্যমে। মহিলাদের বিরুদ্ধে অপরাধ সংক্রান্ত ওই জনশুনানিতে ধর্ষণের ঘটনা বাড়ার কারণ হিসেবেও মোবাইল বিশেষত স্মার্টফোনের প্রতি মেয়েদের অতিরিক্ত আসক্তিকে দায়ী করেছেন মীনা। মেয়েকে মোবাইল থেকে দূরে রাখার জন্য বাবা-মায়েদের কাছে আবেদন জানিয়েছেন। সেই সঙ্গে মায়েদের প্রতি তাঁর পরামর্শ, ‘‘মেয়ের উপর নিয়মিত নজরদারি করুন। সে বিপথে যাচ্ছে কি না তা জানার চেষ্টা করুন।’’ নেটমাধ্যমে বিতর্কের জেরে মীনা মন্তব্যের দায় অস্বীকার করেছে যোগী আদিত্যনাথের রাজ্যের মহিলা কমিশন। সংস্থার ভাইস চেয়ারপার্সন অঞ্জু চৌধুরী। বৃহস্পতিবার তিনি বলেন, ‘‘এমন মন্তব্য অযৌক্তিক।’’ অন্যদিকে মীনার সফাই, ‘‘গ্রামের নাবালিকাদের হাতে হাতে এখন স্মার্টফোন। কিন্তু তাদের অধিকাংশই তার সঠিক ব্যবহার জানে না। ফলে বিপথগামী হওয়ার নানা ঘটনা ঘটছে।’’
ঝাড়খণ্ডের পলামৌ জেলার লালিমাটি জঙ্গল থেকে বুধবার উদ্ধার হল এক কিশোরীর ঝুলন্ত দেহ। ১৬ বছরের ওই কিশোরী দশম শ্রেণির ছাত্রী। পুলিশ জানিয়েছে, গাছ থেকে ঝুলন্ত দেহ উদ্ধারের সময় তার ডান চোখ উপড়ানো ছিল। ওই কিশোরীর বাড়ি পাঁকি থানার অন্তর্গত বুধাবার গ্রামে। সে স্থানীয় এক বিজেপি নেতার মেয়ে। সকালে দেহ উদ্ধারের পর বুধবার সন্ধ্যায় ওই কিশোরীর দেহ সৎকার করা হয়েছে। পাঁকি থানার দায়িত্বপ্রাপ্ত অফিসার অশোক কুমার জানিয়েছেন, ৭ জুন সকাল ১০টায় বাড়ি থেকে বেরিয়েছিল ওই কিশোরী। তার পর আর সে বাড়ি ফেরেনি। মঙ্গলবার নাবালিকার বাড়ির লোক থানায় নিখোঁজ ডায়েরি করেন। বুধবার খোঁজাখুঁজির সময় বুধাবার গ্রামের কাছে জঙ্গলে একটি গাছে তার ঝুলন্ত দেহ দেখতে পান গ্রামবাসীরা। পুলিশ এসে দেহ উদ্ধার করে মেদিনী রাই মেডিক্যাল কলেজে ময়নাতদন্তের জন্য পাঠায়। ময়নাতদন্তের রিপোর্টে উঠে আসে ধর্ষণ করে খুনের বিষয়টি। এ নিয়ে পলামৌর পুলিশ সুপার সঞ্জীব কুমার বলেছেন, ‘‘পুলিশ ঘটনার তদন্ত শুরু করেছে। সমস্ত দিক খতিয়ে দেখা হচ্ছে। ময়নাতদন্তের রিপোর্ট বলছে ধর্ষণ করে খুন করা হয়েছে।’’ তিনি আরও বলেছেন, ‘‘প্রাথমিক ভাবে জানা গিয়েছে ওই নাবালিকার সঙ্গে এক জনের সম্পর্ক ছিল। কিন্তু তা নিয়ে প্রবল আপত্তি ছিল কিশোরীর পরিবারের। এ নিয়ে দিন কয়েক আগে পরিবারের লোকের সঙ্গে উত্তপ্ত বাক্যবিনিময় হয় তার। তার পর থেকেই নিখোঁজ ছিল ওই কিশোরী।’’ ঘটনাস্থল থেকে একটি মোবাইল উদ্ধার হয়েছে বলে জানিয়েছে পুলিশ। সেই মোবাইলের কল রেকর্ডের সূত্র ধরে প্রদীপকুমার সিংহ ধানুক নামের ২৩ বছরের এক যুবককে গ্রেফতার করা হয়েছে। প্রদীপ বিবাহিত। প্রাথমিক ভাবে তাঁকেই সন্দেহভাজন বলে মনে করছে পুলিশ।
১৬ বছরের এক তরুণীকে অপহরণ করে ৮ বছর ধরে ধর্ষণের অভিযোগ উঠল মুম্বইয়ের আন্ধেরিতে। ওই তরুণীকে ‘যৌন আকাঙ্ক্ষাবর্ধক’ (এফ্রোডিসিয়াকস) জাতীয় ওষুধ খাওয়ানো ও ইঞ্জেকশন দেওয়া হত বলেও অভিযোগ। এই মামলায় পুলিশ ৪ জনকে গ্রেফতার করেছে। পুলিশ জানিয়েছে, নির্যাতিতা তরুণী জুনিয়র কলেজের পড়ুয়া। অভিযোগ, প্রতিবেশী এক ব্যক্তি ট্যাবলেট ও ইঞ্জেকশন আকারে ‘এফ্রোডিসিয়াকস’ নিতে বাধ্য করার পর তাঁকে যৌন নির্যাতন করত। অভিযুক্তের স্ত্রী এই ঘটনা সম্পর্কে জানতেন। যদিও গ্রেফতার হওয়া দম্পতি এই অভিযোগ অস্বীকার করেছে। অন্য যে দু’জনকে গ্রেফতার করা হয়েছে তারা ওই তরুণীর কাকা ও কাকার ছেলে। ওই তরুণী আরও জানিয়েছেন যে, তাঁর বাবা বিয়ের জন্য উত্তরপ্রদেশে নিয়ে যাওয়ার পরেই খুড়তুতো ভাই তাঁর সঙ্গে সম্পর্কে জড়িয়ে পড়েন। আম্বোলি থানার পুলিশ একটি ২৭ পাতার নোট উদ্ধার করেছে। তরুণী জানিয়েছেন, ওই নোট তিনি তাঁর বাবা-মাকে লিখেছিলেন। নোট খতিয়ে দেখে পুলিশ জানিয়েছে, তরুণী যৌন আকাঙ্ক্ষাবর্ধক ওষুধের প্রতি আসক্ত হয়ে পড়েছিলেন। এতে আরও উল্লেখ করা হয়েছে যে, ওই প্রতিবেশী যৌন নির্যাতনের ভিডিয়ো তুলে তাঁকে ব্ল্যাকমেল করতে শুরু করে। এর পর তিনি মানসিক অবসাদগ্রস্ত হয়ে পড়েন। নির্যাতিতার বাবার দায়ের করা অপহরণের মামলার ভিত্তিতে পুলিশ উত্তরপ্রদেশে গিয়ে ওই তরুণীকে উদ্ধার করে। রবিবার তাঁর কাকা ও খুড়তুতো ভাইকে গ্রেফতার করা হয়।
কেশপুরের পর এ বার লিফলেট-কাণ্ড খড়্গপুর গ্রামীণ এলাকায়। অভিযোগ, সেখানে বিজেপি কর্মীদের সামাজিক বয়কটের পাশাপাশি খুন-ধর্ষণের হুমকি দিয়ে লিফলেট ছড়িয়েছে তৃণমূল। যদিও তৃণমূলের তরফে ওই অভিযোগ অস্বীকার করা হয়েছে। লিফলেট-কাণ্ডে পুলিশ ইতিমধ্যেই স্বতঃপ্রণোদিত মামলা রুজু করেছে। ঘটনার জেরে বিজেপি-র পক্ষ থেকেও খড়গপুর গ্রামীণ থানায় লিখিত অভিযোগ জানানো হয়েছে। স্থানীয় সূত্রের খবর, সোমবার সকালে খড়্গপুর গ্রামীণ থানার জফলা গ্রামে লিফলেট দেখতে পান স্থানীয় বাসিন্দারা। তাতে একাধিক ব্যক্তির ও তাদের পরিবারের মহিলাদের নাম রয়েছে। অভিযোগ, ওই লিফলেটে ধর্ষণ ও খুন করার হুমকি দেওয়া হয়েছে। এ ছাড়াও ১০১, ১০২, ১০৩ নম্বর বুথের যাঁদের নাম দেওয়া হয়েছে, তাঁদের সামাজিক বয়কট করার কথাও বলা হয়েছে। তৃণমূলের তরফেই ওই হুমকি দেওয়া হয়েছে বলে বিজেপি-র জেলা সহ সভাপতি অরূপ দাসের অভিযোগ। তিনি বলেন, ‘‘এর আগে কেশপুরের মহিষদা গ্রামে ১৮টি পরিবারকে বয়কট করার হুমকি দিয়ে লিফলেট ছড়ানো হয়েছিল। এ বার খড়্গপুর গ্রামীণের জফলা গ্রামে বিজেপি-র কর্মী ও তাঁদের পরিবারের মহিলা সদস্যদের ধর্ষণ ও খুনের হুমকি দেওয়া হয়েছে। তা ছাড়া সামাজিক বয়কট করার হুমকিও তৃণমূল দিয়েছে ওই লিফলেটে। স্থানীয় পঞ্চায়েত সদস্যা থানায় লিখিত অভিযোগ জানিয়েছেন। মহিলা কমিশন ও মানবাধিকার কমিশনে বিষয়টি জানানো হচ্ছে।’’ অরূপের অভিযোগ, বিধানসভা নির্বাচনের ফল ঘোষণার পর তৃণমূল ক্ষমতায় এসে বিজেপি-কে নিশ্চিহ্ন করতে চাইছে। তাই এই ভাবে হুমকি দিচ্ছে। পশ্চিম মেদিনীপুর জেলায় এখনও পর্যন্ত প্রায় ১,২০০ বিজেপি কর্মী-সমর্থক ঘরছাড়া হয়েছেন। জেলা পার্টি অফিসেও অনেকে রয়েছেন। বিজেপি-র অভিযোগ খারিজ করেছেন তৃণমূলের জেলা সভাপতি অজিত মাইতি। সোমবার তিনি বলেন, বিজেপি চক্রান্ত করে তৃণমূলের নামে কুৎসা রটানোর চেষ্টা চালাচ্ছে। পুলিশকে বলেছি ঘটনার তদন্ত করে উপযুক্ত তদন্ত করে ব্যবস্থা নেওয়ার।’’ অতিরিক্ত জেলা পুলিশ সুপার (খড়্গপুর) রানা মুখোপাধ্যায় লিফলেট-কাণ্ড প্রসঙ্গে বলেন, ‘‘জফলা এলাকায় লিফলেট উদ্ধারের ঘটনায় স্বতঃপ্রণোদিত মামলা রুজু করা হয়েছে। ঘটনার তদন্তও শুরু হয়েছে।’’
অন্তরঙ্গ মুহূর্তের ছবি নেটমাধ্যমে ছড়িয়ে দেওয়ার ভয় দেখিয়ে এক মহিলাকে লাগাতার ধর্ষণ এবং টাকা আত্মসাৎ করার অভিযোগ উঠল এক যুবকের বিরুদ্ধে। মহিলার অভিযোগের ভিত্তিতে শুক্রবার ওই যুবককে গ্রেফতার করেছে নামখানা থানার পুলিশ। পুলিশ জানিয়েছে, ধৃত অসিত দিন্দা নামখানার শিবরামপুর এলাকার বাসিন্দা। বছর বত্রিশের তরুণ জেরার সময় নিজের দোষ কবুল করেন বলেও জানিয়েছে পুলিশ। শনিবার ধৃতকে কাকদ্বীপ মহকুমা আদালতে পেশ করা হবে। স্থানীয় ও পুলিশ সূত্রে জানা গিয়েছে, বছর দুয়েক আগে কাকদ্বীপের বুধাখালির বাসিন্দা বছর ৪০-এর ওই মহিলার সঙ্গে নামখানার বাসিন্দা অসিতের আলাপ হয়। স্থানীয় একটি স্কুলে কাজ করতেন নির্যাতিতা। প্রত্যেক দিন স্কুলে যাওয়ার পথে ওই যুবকের দেখা হত। সেখান থেকেই গড়ে ওঠে আলাপ। গত বছর ওই মহিলার বাড়িতেও গিয়েছিলেন অসিত। অভিযোগ, সে সময় মহিলা স্নান করতে গেলে অসিত নিজের মোবাইলে স্নানের ভিডিয়ো করে নেন। এর পর সেই ছবি নেটমাধ্যমে ছড়ানোর ভয় দেখিয়ে একাধিকবার ধর্ষণ করার অভিযোগ উঠছে ওই যুবকের বিরুদ্ধে। সম্মান বাঁচানোর তাগিদে গয়না বিক্রি করে অভিযুক্তের হাতে নির্যাতিতা ৭০ হাজার টাকা তুলে দিয়েছিলেন। নির্যাতিতার করা আবেদনে গত বছর সেপ্টেম্বর মাস নাগাদ ওই মহিলার সামনে ছবি ডিলিট করে অভিযুক্ত। তার পর তাঁদের মধ্যে আর কোনও যোগাযোগ ছিল না। দিন কয়েক আগে নির্যাতিতার স্বামীর মোবাইলে মহিলার অন্তরঙ্গ মুহূর্তের ছবি পাঠান অভিযুক্ত। এর জেরে মহিলার পরিবারে তুমুল অশান্তি শুরু হয়৷ তখন নির্যাতিতা নামখানা থানার দ্বারস্থ হন। নামখানা থানার পুলিশ শিবরামপুর এলাকা থেকে অভিযুক্ত অসিতকে গ্রেফতার করে। ধৃতের বিরুদ্ধে ধর্ষণ, প্রতারণা, হুমকি, তথ্যপ্রযুক্তি আইন-সহ একাধিক ধারায় মামলা রুজু করেছে পুলিশ।
কোচবিহারে তাঁর ‘রাজনৈতিক’ সফর নিয়ে বিতর্ক চলছেই। তার মধ্যেই নন্দীগ্রামে গিয়ে সেই বিতর্কের আগুনে কার্যত ঘি ঢাললেন রাজ্যপাল জগদীপ ধনখড়। সেখানে পা রেখেই ফের রাজ্যের তৃণমূল সরকার এবং সর্বোপরি মুখ্যমন্ত্রী মমতা বন্দ্যোপাধ্যায়েক নিশানা করেছেন তিনি। তাঁর অভিযোগ, ভোট মিটে গেলেও এখনও হিংসা অব্যাহত নন্দীগ্রামে। রাজ্যবাসী হিংসার আগ্নেয়গিরির উপর বসে রয়েছেন বলেও মন্তব্য করেন তিনি। ভোট পরবর্তী হিংসার খোঁজ নিতে চান বলে জানিয়ে সম্প্রতি রাজ্যের বিভিন্ন জেলায় যাওয়ার সিদ্ধান্ত নিয়েছেন ধনখড়। শনিবার সকালে হেলিকপ্টারে চেপে নন্দীগ্রামে পৌঁছন তিনি। সেখানে গিয়ে তাঁকে অভ্যর্থনা জানান নন্দীগ্রামের নব নির্বাচিত বিজেপি বিধায়ক শুভেন্দু অধিকারী। তার পর শুভেন্দুর সঙ্গেই গাড়িতে চেপে রওনা দেন তিনি। সেখানে সংবাদমাধ্যমের মুখোমুখি হয়ে ধনখড় বলেন, “এক দিকে কোভিড, অন্য দিকে নজিরবিহীন ভাবে ভোট পরবর্তী হিংসা, যা কি না সম্পূর্ণ ভাবে উদ্দেশ্যপ্রণোদিত। এই দুইয়ের জেরে বাংলা অত্যন্ত সঙ্কটের মধ্যে দিয়ে যাচ্ছে। ভোটের পর এই ধরনের হিংসার কথা কোনও দিন শুনিনি। মুখ্যমন্ত্রীকে অনুরোধ, বিষয়টি নিয়ে পদক্ষেপ করার সময় এসেছে। লক্ষ লক্ষ মানুষ কষ্ট পাচ্ছেন।’’ ভোট পরবর্তী হিংসায় নন্দীগ্রামে মানুষ ঘরবাড়ি ছেড়ে পালাতে বাধ্য হচ্ছেন বলেও দাবি করেন ধনখড়। তাঁর কথায়, ‘‘অত্যন্ত সঙ্কটের মুহূর্ত। রাতে ঘুমোতে পারছি না আমরা। আমরা জ্বলন্ত আগ্নেয়গিরির উপর বসে রয়েছি। ঘরবাড়ি ছেড়ে পালাতে বাধ্য হচ্ছেন মানুষ। কটূক্তি শুনতে হচ্ছে তাঁদের, প্রাণহানি, ধর্ষণ, লুঠতরাজ এবং তোলাবাজির ঘটনা ঘটছে অহরহ।’’ সাংবিধানিক পদে বসে রাজ্যপাল বিশেষ একটি রাজনৈতিক দলের হয়ে কাজ করছেন বলে তৃণমূল-সহ বিজেপি বিরোধী শিবির থেকে ইতিমধ্যেই অভিযোগ উঠে এসেছে। তা নিয়ে কোনও প্রতিক্রিয়া না দিলেও, নন্দীগ্রামে গিয়ে বিভাজনকারী শক্তির বিরুদ্ধে অশান্তি ছড়ানোর অভিযোগ তোলেন ধনখড়। নিশানা করেন মমতাকেও। তিনি বলেন, ‘‘আশা করি এ বার অন্তত বিষয়টিকে গুরুত্ব দিয়ে দেখবেন মুখ্যমন্ত্রী। ঘরছাড়াদের পুনর্বাসন, ক্ষতিপূরণ এবং নিরাপত্তা নিশ্চিত করতে সংশ্লিষ্ট কর্তৃপক্ষকে নির্দেশ দেবেন। তাঁদের আত্মবিশ্বাস জোগাবেন। বিভাজনকারী শক্তি অশান্তি তৈরি করছে। লাগাম টানা প্রয়োজন। ঐক্যবদ্ধ সমাজ গড়ে তুলতে হবে।’’ এর আগে, কোচবিহারে প্রশাসনিক সফরে বিজেপি-র নিশীথ প্রামাণিককে সঙ্গে নিয়ে যাওয়ায় প্রশ্নের মুখে পড়েছিলেন রাজ্যপাল। তাঁর পদত্যাগের দাবি পর্যন্ত তুলেছিল তৃণমূল। তার পরেও শনিবার শুভেন্দুকেই নন্দীগ্রামে সফরসঙ্গী করেছেন রাজ্যপাল। সেখানে প্রথমে চেল্লা গ্রামে যাবেন তিনি, যেখানে ভোট পরবর্তী হিংসায় এক বিজেপি কর্মীর মৃত্যু হয়েছে বলে অভিযোগ। বঙ্কিম মোড়ে বিজেপি কর্মীদের সঙ্গে দেখা করার কথা রয়েছে তাঁর।নন্দীগ্রামে জানকীনাথ মন্দিরে পুজোও দেবেন।
সরকারি হাসপাতালের মধ্যেই পুরুষ নার্স ধর্ষণ করেছিল কোভিড আক্রান্ত মহিলা রোগীকে। এর ২৪ ঘণ্টার মধ্যে মৃত্যু হয় ওই মহিলার। মধ্যপ্রদেশের ভোপালের একটি সরকারি হাসপাতালে ঘটনাটি ঘটছিল প্রায় এক মাস আগে। অভিযুক্তকে গ্রেফতারের পর বৃহস্পতিবার এই ঘটনার কথা জানিয়েছে পুলিশ। ৪৩ বছরের ওই মহিলা ভোপালের মেমোরিয়াল হাসপাতাল অ্যান্ড রিসার্চ সেন্টারে ভর্তি ছিলেন। গত ৬ এপ্রিল এই ঘটনার কথা হাসপাতাল কর্তৃপক্ষকে জানান তিনি। এক চিকিৎসককে দেওয়া বিবৃতিতে অভিযুক্তকে চিহ্নিতও করেছিলেন তিনি। এর পরই তাঁর শারীরিক অবস্থার অবনতি হয়। এবং সে দিনই মৃত্যু হয় তাঁর।   এর পর নিশতপুত্র থানায় অভিযোগ দায়ের হয়। অভিযুক্তের নাম সন্তোষ আহিরওয়ার। ৪০ বছর বয়সি সন্তোষকে গ্রেফতার করেছে পুলিশ। বর্তমানে তিনি ভোপাল সেন্ট্রাল জেলে রয়েছে। সিনিয়র পুলিশ অফিসার ইরশাদ আলি বলেছেন, ‘‘নির্যাতিতা পুলিশকে বলেছিলেন তাঁর পরিচয় গোপন রাখতে। সে জন্য তদন্তকারী দল ছাড়া কাউকে এ বিষয়ে কিছু জানানো হয়নি।’’ পুলিশ জানিয়েছে, অভিযুক্ত ব্যক্তির বিরুদ্ধে এর আগেও যৌন হেনস্থার অভিযোগ রয়েছে। এবং মদ্যপান করে ডিউটি করার অভিযোগও উঠেছিল তাঁর বিরুদ্ধে।  
হরিয়ানা-দিল্লির সীমানায় টিকরি এলাকায় কৃষক আন্দোলনে যোগ দিতে যাওয়ার পথে পশ্চিমবঙ্গের এক তরুণীর ধর্ষণের শিকার হওয়া এবং মৃত্যুর ঘটনায় শুরু হল রাজনৈতিক টানাপড়েন। বিজেপি শাসিত হরিয়ানার পুলিশ দাবি করেছিল, ২৫ বছরের ওই তরুণীকে কৃষক আন্দোলনের সঙ্গে জড়িত দুই ব্যক্তি ধর্ষণ করেছিল। পুরো ঘটনা কৃষক আন্দোলনের নেতৃত্বও জানতেন বলে দাবি করে হরিয়ানা পুলিশ। রাজনৈতিক বিশ্লেষক তথা কৃষক আন্দোলনের সঙ্গে জড়িত যোগেন্দ্র যাদব সোমবার সরাসরি হরিয়ানা পুলিশের এই দাবি খারিজ করেছেন। তিনি বলেন, ‘‘ঘটনা সম্পর্কে টিকরি সীমানায় আন্দোলনরত কৃষক নেতৃত্বরা কিছুই জানতেন না।’’ প্রসঙ্গত, ১১ এপ্রিল ধর্ষণের ঘটনার পরেই ওই তরুণী অসুস্থ হয়ে পড়েছিলেন। কোভিডের উপসর্গ দেখা দেওয়ায় তাঁকে হরিয়ানার একটি হাসপাতালে ভর্তি করা হয়েছিল। ৩০ এপ্রিল সেখানেই তাঁর মৃত্যু হয়। পশ্চিমবঙ্গের তরুণীকে ধর্ষণের ঘটনা নিয়ে রবিবার বিশেষ তদন্তকারী দল (সিট) গঠন করেছে হরিয়ানা পুলিশ। বাহাদুরগড় নগর পুলিশের ডেপুটি সুপার ‘সিট’-এর নেতৃত্ব দেবেন। তরুণীর বাবা অভিযোগের ভিত্তিতে ইতিমধ্যে দু’দফায় ৬ ব্যক্তির বিরুদ্ধে ধর্ষণের মামলাও দায়ের করা হয়েছে। তবে তারা কোন সংগঠনের সঙ্গে যুক্ত, সে কথা জানায়নি পুলিশ। তবে পুলিশের একটি সূত্রে অভিযুক্ত দুই ব্যক্তি ‘কিসান সোশ্যাল আর্মি’ নামে একটি সংগঠনের সঙ্গে জড়িত।
এক কলেজছাত্রীকে ধর্ষণ করে খুনের অভিযোগ উঠল পশ্চিম মেদিনীপুরের পিংলায়। এই অভিযোগে সোমবার ১ মহিলাসহ ৩ জনকে আটক করেছে পিংলা থানার পুলিশ। ঘটনাটি ঘটেছে পিংলা থানার জামনা গ্রামে। সোমবার দুপুর থেকে খুঁজে পাওয়া যাচ্ছিল না ওই যুবতীকে। পরে বাড়ির পিছন দিকে অন্য একটি মাটির বাড়িতে ঝুলন্ত অবস্থায় পাওয়া যায় তাঁর দেহ। স্থানীয় সূত্রে জানা গিয়েছে, অর্ধনগ্ন অবস্থায় পাওয়া গিয়েছে মেয়েটির দেহ। পরিবারের সদস্যদের অভিযোগ, ধর্ষণ করে তাঁকে হত্যা করা হয়েছে। মৃতা কলেজছাত্রীর বাড়ির পিছনে পুরনো মাটির বাড়িটির একাংশ ভেঙে পাকা করা হচ্ছিল। সেই কাজ করছিলেন বেশ কয়েক জন মজুর। পরিবারের তরফে অভিযোগের তীর এই মজুরদের দিকেই। তদন্ত চলছে। এখনও পর্যন্ত কিছু জানানো হয়নি পুলিশের তরফে।
যৌন সম্মতি এবং ধর্ষণ— এই দু’টি ক্ষেত্রকে পরিষ্কার ভাবে আলাদা করতে এ বার কড়া আইন নিয়ে এল ফ্রান্স। ১৫ বছরের নীচে কোনও কিশোরীর সঙ্গে যৌন মিলন ঘটলেই তা এ বার থেকে ধর্ষণ বলে গণ্য হবে সে দেশে। কোনও ভাবেই অভিযুক্তের আইনজীবী সেই ঘটনাকে যৌন সম্মতির রূপ দিতে পারবেন না। এত দিন ফ্রান্সে মহিলাদের ক্ষেত্রে সম্মতিসূচক সহবাসের বয়স ছিল ১৫ বছর। কিন্তু সে ক্ষেত্রে যদি ১৫ বছরের ছোট কোনও মহিলা ধর্ষণের শিকার হত, তা হলে অভিযুক্তের আইনজীবী সেই ঘটনাকে সম্মতিসূচক সহবাস প্রমাণ করার চেষ্টা করতে পারতেন। যার ফলে এক দিকে যেমন অনেক ধর্ষণের ঘটনাই সম্মতিপূর্ণ সহবাস হিসাবে প্রতিষ্ঠিত হত, অন্য দিকে তেমনই অনেক অভিযুক্তও শাস্তি এড়িয়ে যেতে পারতেন। নতুন এই আইনের ফলে তা আর কোনও ভাবেই সম্ভব নয় বলে দাবি করছে ফরাসি সরকার। ১৫ বছরের থেকে ছোট কিশোরীর সঙ্গে যৌন সহবাস ধর্ষণ হিসাবেই গণ্য হবে এবং দোষীকে সর্বোচ্চ ২০ বছরের কারাবাস হবে। এই আইন পাশ হওয়ার পর বৃহস্পতিবার সে দেশের আইনমন্ত্রী এরিক মোরেট্টি এটাকে তাঁদের সমাজব্যবস্থা এবং শিশুদের জন্য ‘ঐতিহাসিক আইন’ বলে উল্লেখ করেছেন। তবে এর নেতিবাচক প্রভাব নিয়ে অনেক আইনজীবীই চিন্তিত। দু’জনের সম্মতিতে সহবাসও আইন অনুযায়ী এ ক্ষেত্রে ধর্ষণ হিসাবেই যে হেতু গণ্য হবে তাই নিরপরাধীও শাস্তি পেতে পারেন, মত আইনজীবীদের একাংশের।
নাবালিকাকে ধর্ষণের ঘটনায় লাগল রাজনীতির রং। পরিবার বিজেপি করার ‘অপরাধে’ আট বছরের মেয়েটিকে ধর্ষণ করা হয়েছে বলে অভিযোগ। অভিযুক্ত যুবক স্থানীয় তৃণমূল নেতা বলে পরিচিত। যদিও সে কথা মানেনি ঘাসফুল শিবির। তাদের দাবি, যুবক বিজেপি করে। প্রাথমিক তদন্তে পুলিশের অবশ্য অনুমান, এই ঘটনার পিছনে রাজনীতি নেই। সোমবার বাসন্তীর জ্যোতিষপুর পঞ্চায়েতের রাধারানিপুর গ্রামের ওই ঘটনায় ধৃতের নাম হরিপদ দাস। পুলিশ ও স্থানীয় সূত্রের খবর, সোমবার সন্ধ্যায় বাড়ি থেকে বেরিয়ে পাড়ার একটি দোকানে খাবার কিনতে গিয়েছিল মেয়েটি। হরিপদ তাকে খাবার দেওয়ার নাম করে নিজের ফাঁকা বাড়িতে নিয়ে গিয়ে ধর্ষণ করে বলে অভিযোগ। ঘটনার কথা কাউকে জানালে প্রাণে মারার হুমকি দেয়। মঙ্গলবার দুপুরে মেয়েটি যন্ত্রণায় ছটফট করতে থাকে। এরপরেই বিষয়টি জানাজানি হয়। অসুস্থ মেয়েটিকে বাসন্তী ব্লক গ্রামীণ হাসপাতালে ভর্তি করা হয়। মঙ্গলবার সন্ধ্যায় অভিযোগ দায়ের হয় থানায়। তার মায়ের দাবি, দীর্ঘ দিন ধরেই হরিপদ ও তার সঙ্গীরা তাঁদের নানা ভাবে নির্যাতন করছে। তাঁর স্বামীকেও খুন করা হয়েছে তিন বছর আগে। বিজেপি করাই তাঁদের ‘অপরাধ।’ মেয়েকে ধর্ষণও করা হয়েছে ওই কারণে, অভিযোগ মায়ের। তিনি বলেন, ‘‘আমার স্বামীকে ওরা খুন করেছিল। আমরা বিজেপি করি। সে কারণে আমার উপরেও একাধিকবার অত্যাচারের চেষ্টা করেছে ওরা। আর এ বার আমার মেয়েকেও ছাড়ল না।” ঘটনায় নিন্দা করেছেন বাসন্তীর বিজেপি প্রার্থী রমেশ মাঝি। তিনি বলেন, “বিজেপি করার অপরাধেই ওই পরিবারের উপরে বার বার অত্যাচার হচ্ছে। এটাই তৃণমূলের সংস্কৃতি, এটাই তৃণমূলের আসল রূপ।” জ্যোতিষপুর অঞ্চল তৃণমূল সভাপতি স্বপন পট্টনায়েকের দাবি, অভিযুক্ত যুবক তাঁদের দলের কেউ নয়। সে বিজেপি করে। স্বপনের কথায়, ‘‘ধর্ষণের ঘটনা খুবই নিন্দনীয়। তবে যার বিরুদ্ধে অভিযোগ উঠেছে, সে আমাদের দলের কর্মী নয়। সে বিজেপির লোক। দীর্ঘ দিন ধরেই তাকে আমরা বিজেপির মিটিং-মিছিলে দেখে আসছি। আজ তৃণমূলকে বদনাম করার জন্যই এ কথা বলা হচ্ছে।”
"পাকিস্তানে বেড়ে চলেছে ধর্ষণ এবং যৌন নির্যাতনের সংখ্যা। এর পিছনে ‘অশ্লীলতা’ এবং মেয়েদের পোশাককে দায়ী করলেন ইমরান খান। সেই মন্তব্যে বেজায় চটেছেন রবিচন্দ্রন অশ্বিন। টুইটারের মাধ্যমে সরাসরি কটাক্ষ করেছেন পাকিস্তানের প্রধানমন্ত্রীকে। রবিবার এক প্রশ্নোত্তর পর্বে ইমরানের কাছে একজন জানতে চান, দেশে মহিলা, বিশেষত শিশুদের ধর্ষণ এবং যৌন নির্যাতন বেড়ে চলার বিরুদ্ধে তিনি কী কাজ করছেন? তখনই ইমরান উত্তর দেন, এর পিছনে অশ্লীলতাই দায়ী। ধর্ষণের কারণ হিসেবে মহিলাদের পোশাককে দায়ী করে বলেন, “সব পুরুষ নিজেকে নিয়ন্ত্রণ করতে পারে না।” এটিকে টুকরো ঘটনা হিসেবেও আখ্যা দেন তিনি। এ প্রসঙ্গে ইংল্যান্ডের কথাও তুলে ধরেন তিনি, যেখানে নাকি ‘ড্রাগ, পার্টি এবং যৌন সম্পর্ক-এর সংস্কৃতি খুবই প্রচলিত। উল্লেখ্য, সমীক্ষায় দেখা গিয়েছে, পাকিস্তানে প্রতিদিন ১১ জন ধর্ষিত হন। শাস্তির সংখ্যা খুবই নগণ্য। Let’s do better parenting please🙏🙏.“Today will determine our tomorrow’s”. https://t.co/MnDtUVvCLd “Say to the believing men that they restrain their eyes and guard their private parts."" Quran 24:31 The onus is on men.  https://t.co/StkKE3HIPM অধিকাংশ মানুষের মতোই ইমরানের এই উত্তর মেনে নিতে পারেননি অশ্বিন। তিনি টুইট করেছেন, “দয়া করে আর একটু ভাল অভিভাবক হয়ে ওঠার চেষ্টা করুন। আজ আমরা কী করছি, সেটাই আমাদের ভবিষ্যত নির্ধারণ করে দেবে।” অশ্বিন সমর্থন পেয়েছেন ভক্ত থেকে ক্রিকেট-অনুরাগীদের, যাঁরা ইমরানের এমন মন্তব্যের নিন্দা করেছেন। এঁদের মধ্যে রয়েছেন ইমরানের প্রাক্তন স্ত্রী জেমাইমা গোল্ডস্মিথও।"
চাকরি চাইতে যাওয়া এক নাবালিকাকে ধর্ষণে দোষী সাব্যস্ত উন্নাওয়ের প্রাক্তন বিজেপি বিধায়ক কুলদীপ সেঙ্গারের স্ত্রী সঙ্গীতা এ বারও উত্তরপ্রদেশের পঞ্চায়েত ভোটে বিজেপিরই প্রার্থী। উন্নাও জেলা পরিষদের বিদায়ী চেয়ারপার্সন সঙ্গীতাকে ফতেপুর চৌরাশি তৃতেয়া আসনে প্রার্থী করেছে বিজেপি। উত্তরপ্রদেশের ত্রিস্তর পঞ্চায়েতে আগে কোনও দলের প্রতীকে নির্বাচন হত না। এ বার দলীয় প্রতীকেই নির্বাচন হবে। সেই মতো বৃহস্পতিবার ৫১ জন প্রার্থীর নাম ঘোষণা করেছে বিজেপি। সেই তালিকাতেই নাম রয়েছে কুলদীপ-পত্নীর। বিজেপির প্রতীকেই ভোটে লড়বেন তিনি। নাবালিকাকে ধর্ষণ-কাণ্ডে গ্রেফতার হওয়ার পরেও কুলদীপকে দলের বিধায়ক হিসেবেই রেখেছিল বিজেপি। কিন্তু নাবালিকাকে ধর্ষণ-কাণ্ডে দোষী সাব্যস্ত হওয়ার পরে তাঁর দলের প্রাথমিক সদস্যপদ খারিজ করে দেয় বিজেপি। চলে যায় তাঁর বিধায়ক পদও। পুলিশ হেফাজতে ধর্ষিতা ওই নাবালিকার বাবার অস্বাভাবিক মৃত্যুর ঘটনাতেও অভিযোগের আঙুল ওঠে এই প্রবল প্রভাবশালী বিজেপি নেতার দিকেই। সেই মামলায় তিনি দোষী সাব্যস্তও হয়েছেন। আপাতত ধর্ষণের ঘটনায় যাবজ্জীবন কারাদণ্ডে দণ্ডিত এই বিজেপি নেতা জেলে রয়েছেন। উন্নাওয়ে নাবালিকা ধর্ষণ-কাণ্ডে গোটা দেশ তোলপাড় হলেও বিজেপি আগাগোড়াই তাদের এই প্রভাবশালী নেতাটির পাশেই ছিল। কিন্তু তদন্তে বিষয়টি সামনে আসার পরে এবং আদালতে দোষী সাব্যস্ত হওয়ার পরে তারা কুলদীপ-সঙ্গ ত্যাগ করে। কিন্তু তাঁর পরিবারের বিজেপি-যোগ রয়েই যায়। কুলদীপের বিধায়ক পদ যাওয়ার পরে উন্নাও কেন্দ্রের উপনির্বাচনে বিজেপি প্রার্থীর হয়ে প্রচারেও নেমেছিলেন সঙ্গীতা। স্থানীয় সূত্রের খবর, এ বারে কুলদীপ-পত্নীর হয়ে প্রচারে নামতে পারেন যোগী প্রশাসনের একাধিক মন্ত্রী-বিধায়ক। কেন্দ্রীয় নেতৃত্বও তাঁর হয়ে প্রচারে নামতে পারেন। রাজ্যের বিরোধীদের অভিযোগ, নাবালিকা ধর্ষণে দোষী সাব্যস্ত নেতার স্ত্রীকে টিকিট দিয়ে বিজেপি প্রমাণ করেছে, তাদের কাছে মহিলাদের সম্মান কতটা। সঙ্গীতার হয়ে দলের নেতারা প্রচারে নামলে বাকিটাও রাজ্যের মানুষের কাছে স্পষ্ট হয়ে যাবে। বস্তুত বিজেপির একাংশ এখনও সঙ্গীতার হয়ে প্রচারে নামার ব্যাপারে দ্বিধাগ্রস্ত। কিন্তু ধর্ষণে দোষী সাব্যস্ত কুলদীপ-পত্নীর বিজেপির টিকিট পাওয়া নিয়েই প্রচারে নেমেছে কংগ্রেস এবং এসপি।
ধর্ষণ মামলায় দোষী সাব্যস্ত কুলদীপ সিংহ সেঙ্গার। তার জেরে খোয়াতে হয়েছে বিধায়ক পদও। বিজেপি থেকে বিতাড়িত হতে হয়েছে। এ বার তার স্ত্রী সঙ্গীতা সেঙ্গারকে ভোটের টিকিট দিল বিজেপি। উন্নাও জেলা পঞ্চায়েতের বিদায়ী চেয়ারপার্সন সঙ্গীতা। আসন্ন পঞ্চায়েত নির্বাচনে ফতেপুর চৌরাসি ত্রিতয়া থেকে তাঁকে প্রার্থী করেছে গেরুয়া শিবির। আগামী ১৫ এপ্রিল থেকে ৪ দফায় পঞ্চায়েত নির্বাচন যোগী রাজ্যে। ফলাফল প্রকাশ ২ মে। ২০১৬ থেকে উন্নাওয়ের জেলা পঞ্চায়েত চেয়ারপার্সন হিসেবে কাজ করছেন সঙ্গীতা। আগে কোনও দলের প্রতীকে পঞ্চায়েত নির্বাচন হত না উত্তরপ্রদেশে। এ বারই তার সূচনা। সেই মতো বৃহস্পতিবার ৫১ জন প্রার্থীর নাম ঘোষণা করেছে বিজেপি। তাতেই জায়গা পেয়েছেন সঙ্গীতা। তবে স্বামী বিতাড়িত হলেও, বিজেপি-র সঙ্গে সঙ্গীতার ঘনিষ্ঠতা আগের মতোই বজায় রয়েছে। যে ববাঙ্গারমউ বিধানসভা কেন্দ্রে ২০১৭ সালে জয়ী হয় কুলদীপ, উপনির্বাচনের সময় সেখানে বিজেপি প্রার্থী শ্রীকান্ত কাটিয়ারের হয়ে প্রচার করতে দেখা যায় সঙ্গীতাকে। এ বার তাঁর হয়ে প্রচারে নামার কথা গেরুয়া শিবিরের প্রথম সারির নেতাদের। সেখানে স্বামীর ‘কুকীর্তি’ তাঁর বিপক্ষে যেতে পারে বলে মনে করছেন বিরোধী শিবিরের প্রার্থীরা।  BJP releases a list of candidates for UP Zila Panchayat polls in the state.  Sangeeta Sengar, wife of former BJP MLA Kuldeep Singh Sengar who is a convict in 2018 Unnao rape case, to also contest the polls. pic.twitter.com/yaunWUSWBZ উন্নাওয়ের নির্যাতিতার বাবার রহস্য মৃত্যুর ঘটনায় সংযোগ থাকায় ২০২০ সালে কুলদীপকে দোষী সাব্যস্ত করে আদালত। সেই সময় তাকে ১০ লক্ষ টাকা জরিমানা করা হয়। ১০ বছরের হাজতবাস হয়েছে তার। পাশাপাশি ১০ বছরের সাজা শুনিয়েছে আদালত। এ ছাড়াও, নাবালিকা ওই কিশোরীকে ধর্ষণের দায়ে তাকে যাবজ্জীবনের সাজা দিয়েছে আদালত।
প্রধানমন্ত্রী নরেন্দ্র মোদী বিরোধী রাজ্যগুলিতে মহিলাদের নিরাপত্তা নিয়ে প্রশ্ন তুলেছিলেন মঙ্গলবার। আজই বিজেপি শাসিত দু’টি রাজ্য উত্তরপ্রদেশ ও কর্নাটকে নারী সুরক্ষা নিয়ে প্রশ্ন উঠে গিয়েছে। উত্তরপ্রদেশের আগরায় এক তরুণীকে তাঁর স্বামীর সামনে গণধর্ষণ করা হয়েছে। আবার কর্নাটকে প্রাক্তন মন্ত্রী রমেশ জারকোহোলির বিরুদ্ধে আদালতে বয়ান দিয়েছেন নির্যাতিতা। সব মিলিয়ে প্রশ্ন উঠেছে, প্রধানমন্ত্রী যখন বিরোধীদের নিশানা করছেন, তখন বিজেপি-শাসিত রাজ্যগুলিতেই মহিলাদের নিরাপত্তার এই হাল কেন। আগরার ঘটনাটি ঘটেছে সোমবার। আজ সেটি প্রকাশ্যে এসেছে। সেখানে ১৯ বছর বয়সি এক তরুণীকে তাঁর স্বামীর সামনে ধর্ষণ করেছে তিন দুষ্কৃতী। ওই দম্পতি সোমবার বিকেলে একটি বাইকে করে যাচ্ছিলেন। তিন জন তাঁদের থামিয়ে মারধর শুরু করে। তাঁদের জঙ্গলে নিয়ে যাওয়া হয়। লুট করা হয় দশ হাজার টাকাও। মহিলাকে ধর্ষণ করা হয় বলে অভিযোগ। এবং সেই ঘটনার ভিডিয়োও করে দুষ্কৃতীরা। এখানেই শেষ নয়। অভিযোগ, এর পর তাঁদের টাকাপয়সাও লুট করা হয়। মঙ্গলবার ওই মহিলা আগরার এতমাদুল্লা থানায় অভিযোগ দায়ের করেছেন। অভিযুক্তরা এখনও ধরা পড়েনি। পুলিশ সুপার সত্যজিৎ গুপ্ত জানিয়েছেন, অভিযুক্তদের খোঁজে পুলিশ বিশেষ দল গঠন করেছে।  অন্য দিকে, কালই কর্নাটকে প্রাক্তন মন্ত্রী জারকোহোলির বিরুদ্ধে আদালতে বয়ান দিয়েছেন এক নির্যাতিতা। জারকোহোলির গ্রেফতারের দাবি তুলেছেন তাঁর আইনজীবী জগদীশ কুমার। অভিযোগ, সরকারি চাকরি দেওয়ার প্রতিশ্রুতি দিয়ে যৌন হেনস্থা করা হয়েছে। এই সংক্রান্ত একটি ভিডিয়ো সংবাদমাধ্যমে সামনে এলে অভিযোগ অস্বীকার করেছেন কর্নাটকের প্রাক্তন জলসম্পদ উন্নয়নমন্ত্রী।   প্রধানমন্ত্রী মোদী তামিলনাড়ুতে গিয়ে অভিযোগ করেছিলেন, মহিলাদের অপমান করা ডিএমকে ও কংগ্রেসের সংস্কৃতির অঙ্গ। ডিএমকে নেতা এ রাজার একটি মন্তব্যকে সামনে রেখে তাঁর দলের উদ্দেশে মোদী বলেছিলেন, ‘‘আপনাদের নেতাদের স‌ংযত রাখুন।’’ এর পরেই ডিএমকে শীর্ষ নেতা এম কে স্ট্যালিন রাজ্যে এক জন মহিলা আইপিএস অফিসারকে যৌন হেনস্থার  প্রসঙ্গ টেনে এনেছেন। ভোটের প্রচারে স্ট্যালিনের মন্তব্য, ‘‘মোদী দাবি করেছেন, ডিএমকে ও কংগ্রেস জোট তামিলনাড়ুতে ক্ষমতায় এলে মহিলারা নিরাপদ থাকবেন না। আমি বিনয়ের সঙ্গে প্রধানমন্ত্রীকে প্রশ্ন করতে চাই, যে জায়গায় দাঁড়িয়ে মোদী এ সব কথা বলেছেন সেই জায়গার নাম ধারাপুরা। আর তাঁর ঠিক ৭০ কিলোমিটার দূরেই রয়েছে পোল্লাচি। সেখানে কী হয়েছিল আপনি কি জানেন না। যদি না-জানেন তা হলে আপনি প্রধানমন্ত্রী হওয়ার যোগ্য নন।’’ কোয়ম্বত্তূর জেলার পোল্লাচিতে গত ফেব্রুয়ারি মাসে একটি চলন্ত গাড়িতে এক জন কলেজ ছাত্রীর যৌন হেনস্থার ঘটনা নিয়ে শোরগোল পড়েছিল। সেখানে ওই ছাত্রীর সোনার চেন ছিনিয়ে নেওয়া এবং ভিডিয়ো করার ঘটনাও ঘটেছিল। আবার তামিলনাড়ুতে মহিলা এসপি-র হেনস্থা করার ঘটনা নিয়ে প্রশ্ন তোলেন স্ট্যালিন, ‘‘মহিলা এসপিকে হেনস্থা করেছে কে? কোনও গুন্ডা নয় ,আইনশৃঙ্খলা রক্ষার দায়িত্ব রয়েছে যার উপরে সেই স্পেশাল ডিজিপি-র উপরে অভিযোগের আঙুল উঠেছে। তিনি আবার মুখ্যমন্ত্রীর ঘনিষ্ঠ। প্রধানমন্ত্রী, আপনাকে কি এ সব বিষয়গুলি জানানো হয়নি? আপনি শুধু ডিএমকে আর কংগ্রেসের বিরুদ্ধেই অভিযোগ জানাচ্ছেন!’’
সম্প্রতি সুপ্রিম কোর্ট রায় দিয়েছে যে, যৌন হেনস্থার মামলায় নিম্ন আদালত যেন বিষয়ের গুরুত্ব বিচার করে নিজেদের রায় সংযত ভাষায় লেখে— যাতে আবেদনকারীর চরিত্র, উদ্দেশ্য ইত্যাদি নিয়ে অযথা মন্তব্য করা থেকে বিরত থাকা যায়। মহামান্য শীর্ষ আদালত এই প্রসঙ্গে সাত দফা নির্দেশিকা জারি করল। উচ্চতম আদালতের এই সংবেদনশীল ভূমিকা অবশ্যই প্রশংসনীয়, যদিও সাম্প্রতিক অতীতে ধর্ষণের ক্ষেত্রে করা প্রধান বিচারপতির কিছু মন্তব্যে বিতর্ক তৈির হয়েছে। তবে, হয়তো আরও গুরুত্বপূর্ণ কথা হল, পুরুষতন্ত্রের নিগড় ভাঙার এই চেষ্টাটিও কিন্তু বিবাহ নামক প্রতিষ্ঠানটির দোরগোড়ায় এসে থমকে দাঁড়াল। ভারতীয় দণ্ডবিধির ৩৭৫ ধারা অনুযায়ী ধর্ষণ শাস্তিযোগ্য অপরাধ, কিন্তু বিবাহিত স্বামী-স্ত্রীর ক্ষেত্রে তা প্রযোজ্য নয়। অর্থাৎ, স্বামী যদি স্ত্রীর অমতে তাঁর সঙ্গে যৌনতায় লিপ্ত হন, তবুও তাকে কিছুতেই ধর্ষণ বলা যাবে না। স্ত্রী এই হিংসার থেকে প্রতিকার চাইলে তাকে দণ্ডবিধির ৪৯৮-এ ধারায় গার্হস্থ হিংসার অভিযোগ আনতে হবে, বা ক্ষেত্রবিশেষে ১৯৬১’র পণ নিরোধক আইনের উপর নির্ভর করতে হবে। এই দুই আইনে হিংসার সাজা থাকলেও স্বামীকে ধর্ষক প্রতিপন্ন করার কোনও উপায় নেই। এহেন ব্যবস্থার বিরুদ্ধে প্রতিবাদ আগেও জানানো হয়েছে— কখনও নারীবাদী আন্দোলনের ভিতর থেকে, কখনও কোনও নৃশংস অপরাধের প্রেক্ষাপটে সমাজের বিভিন্ন স্তর থেকে বৈবাহিক ধর্ষণকে অপরাধ হিসেবে চিহ্নিত করার দাবি উঠেছে। যে দেশে গার্হস্থ হিংসা দৈনন্দিন ঘটনায় পরিণত হয়েছে, সেখানে স্ত্রীর অসম্মতিতে এই জাতীয় যৌন হিংসার ক্ষেত্রে স্বামীকে আইনি রক্ষাকবচ দেওয়াটা কত দূর সমীচীন, তা নিয়ে বিতর্ক থাকবেই। ভারতীয় আইনব্যবস্থা ব্রিটিশ কমন ল’ ব্যবস্থার অনুসারী। সপ্তদশ শতকে বিলেতের দুই অতি প্রভাবশালী দার্শনিক ও আইন বিশেষজ্ঞ— ব্ল্যাকস্টোন এবং হেল— মত দিয়েছিলেন, বৈবাহিক ধর্ষণকে ‘ধর্ষণ’-এর সংজ্ঞা থেকে বাদ দেওয়া হোক। তাঁদের এই অবস্থানটিই ব্রিটিশ আইনে গৃহীত হয়েছিল। এই অবস্থানের পক্ষে তাঁরা দু’টি আলাদা তত্ত্বের অবতারণা করেন। প্রথম তত্ত্ব অনুসারে, স্ত্রীকে বিবাহপূর্বে পিতা ও বিবাহের পর স্বামীর ‘দায়’ হিসেবে গণ্য করা হয়। স্ত্রীর কোনও আলাদা সত্তা থাকে না, তিনি তাঁর স্বামীর সত্তায় বিলীন হয়ে যান। পুরুষতান্ত্রিক সমাজব্যবস্থায় তাঁর স্থান সম্পত্তির সমান। তাই বিবাহ স্থায়ী থাকলে (বিচ্ছেদ ছিল আইনবিরুদ্ধ) কোনও মহিলা তাঁর স্বামীকে তাঁর ‘সম্পত্তির ভোগ থেকে বঞ্চিত’ করতে পারেন না।  দ্বিতীয় তত্ত্ব অনুযায়ী, বিবাহ একটি সামাজিক চুক্তি, যার মধ্যে নিহিত আছে সম্মতি, বিশেষত যৌনতার ক্ষেত্রে। চুক্তির শর্ত অনুযায়ী বিবাহের মাধ্যমে স্ত্রী নিজেকে সমর্পণ করেন স্বামীর কাছে, স্বামী যার বদলে তাঁর ভরণপোষণের দায়িত্ব গ্রহণ করেন। এই দুই তত্ত্বের মাধ্যমে ব্রিটিশ সমাজে বৈবাহিক ধর্ষণ মান্যতা পেল না, আর আজকেও তা ভারতীয় আইনে ব্যতিক্রম হিসেবেই গণ্য। সপ্তদশ শতকের এক ব্রিটিশ আইন আজও ভারতীয় নারীদের অধিকার খণ্ডন করছে। অথচ, গত কয়েক বছরে উচ্চতম আদালতের বিভিন্ন রায়ে যে সাংবিধানিক কাঠামো প্রস্তুত হয়েছে, তাতে এই আইনের অবলুপ্তি স্রেফ সময়ের অপেক্ষা বলেই মনে করেছিল ওয়াকিবহাল মহল। এই প্রসঙ্গে অবসরপ্রাপ্ত বিচারপতি কে এস পুত্তাস্বামী বনাম ভারত সরকার মামলা, নবতেজ জোহর বনাম ভারত সরকার মামলা এবং জোসেফ শাইন বনাম ভারত সরকার মামলায় শীর্ষ আদালত যে রায়গুলি দিয়েছে, সেগুলির কথা উল্লেখ করা যায়। সংবিধানের ১৪, ১৯ এবং ২১ ধারায় উল্লিখিত মৌলিক অধিকারের সম্পূর্ণ বিপরীত এই বৈবাহিক ধর্ষণের ব্যতিক্রমটি। সংবিধানের ২১ নম্বর ধারার অন্তর্গত ব্যক্তিস্বাধীনতা নাগরিকের সর্বোত্তম অধিকার— যা জরুরি অবস্থাতেও নিষ্ক্রিয় করা আইনবিরুদ্ধ। যে কোনও যৌন সংস্রব বৈধতা পায় দুই পক্ষের স্বাধীন ইচ্ছার ভিত্তিতে— এক পক্ষের অনিচ্ছায় যৌন সম্পর্ক সর্বতো ভাবে ব্যক্তিস্বাধীনতা লঙ্ঘনকারী। দ্বিতীয়ত, ব্যক্তি-ইচ্ছা এবং তার বৈধ প্রকাশভঙ্গি সাংবিধানিক কাঠামোয় রক্ষা করার কথা ১৯ নম্বর ধারায় বলা হয়েছে, যা ন্যাশনাল লিগাল সার্ভিস অথরিটি বনাম ভারত সরকার মামলায় ২০১৪ সালের রায়ে আদালত দ্ব্যর্থহীন ভাষায় পুনঃপ্রতিষ্ঠা করেছে। এ ক্ষেত্রে কয়েকটি ন্যায়সঙ্গত কারণে ব্যক্তি-ইচ্ছায় হস্তক্ষেপ করার ক্ষমতা আছে শুধু রাষ্ট্রের, কোনও ব্যক্তিবিশেষকে সেই অধিকার দেওয়া হয়নি। সংবিধানের ১৪ ও ১৫ নম্বর ধারা অনুসারে, সমতা এক মৌলিক অধিকার রূপে প্রতিষ্ঠিত— এই ধারা ব্যবহার করে যে কোনও বৈষম্যমূলক আইন রদ করার ক্ষমতা আছে উচ্চ আদালতের। ধর্ষণ যদি আইনত দণ্ডনীয় হয়, এবং একই আইনে বৈবাহিক ধর্ষণ যদি অপরাধ গণ্য না হয়, সে ক্ষেত্রে আইনের চোখে ধর্ষণের হিংসার থেকেও ধর্ষকের পরিচয় মুখ্য হয়ে যাচ্ছে স্রেফ বৈবাহিক সম্পর্কের ভিত্তিতে। এই ব্যতিক্রমটির মাধ্যমে অবিবাহিত এবং বিবাহিত নারীর অবস্থান আলাদা করা হয়েছে। ফলে, এই আইন অবিবাহিত নারীর ইচ্ছার মর্যাদা দিচ্ছে, কিন্তু বিবাহিত নারীর ক্ষেত্রে তা দিচ্ছে না— যা সর্বার্থেই বৈষম্যমূলক এবং অসাংবিধানিক। গণতান্ত্রিক দেশে আইন পাল্টানোর প্রক্রিয়া সময়সাপেক্ষ এবং রাজনীতির বাধ্যবাধকতার দ্বারা নির্ধারিত, এই সত্য মানুষ বোঝে। কিন্তু, আদালতের কাছে মানুষের প্রত্যাশা বেশি। ভারতের বিবাহিত মহিলারা তাই আদালতের দিকেই চেয়ে রয়েছেন। ন্যাশনাল ইউনিভার্সিটি অব জুরিডিক্যাল সায়েন্সেস, কলকাতা  
রোড শো-এর পর রেয়াপাড়ার সাংবাদিক বৈঠক থেকে রাজ্যের নারী সুরক্ষা নিয়ে প্রশ্ন তুললেন স্বরাষ্ট্রমন্ত্রী অমিত শাহ। বললেন, ‘‘নন্দীগ্রামে মমতা বন্দ্যোপাধ্যায়ের ভাড়া নেওয়া বাড়ি থেকে ৫ কিলোমিটার দূরত্বের মধ্যে এক মহিলাকে ধর্ষণ করা হয়েছে। মুখ্যমন্ত্রী মাঝে মধ্যেই নারী সুরক্ষা নিয়ে নানা কথা বলেন, কিন্তু আজ আমি তাঁকে জিজ্ঞাসা করতে চাইব, আপনার উপস্থিতিতেই নন্দীগ্রামে এক মহিলাকে ধর্ষণ করা হল। তাহলেই বুঝুন, পশ্চিমবঙ্গে নারী সুরক্ষা কোথায় দাঁড়িয়ে আছে।’’ নন্দীগ্রামের জনসভা থেকে পাল্টা মন্তব্য করেন মমতাও। বলেন, ‘‘একটা পরিকল্পনা আছে ওদের। নিজের দলের কোনও একটি মেয়েকে ওরা মারবে। বিহার, উত্তরপ্রদেশের গুন্ডাদের দিয়ে অত্যাচার করাবে। তারপর মারবে। মেরে বাংলার নামে দোষ দিয়ে হিন্দু-মুসলমান করবে। এটা ওদের পরিকল্পনা।’’ মঙ্গলবারই নন্দীগ্রামে এক মহিলাকে ধর্ষণের অভিযোগ ওঠে। আক্রান্ত মহিলার স্বামী নিজেকে বিজেপি সমর্থক বলে দাবি করেছেন। তাঁর অভিযোগ, সোমবার বিজেপি-র মিছিলে যোগ দিয়েছিলেন তিনি। কর্মসূচির মধ্যে সামান্য অবসরে স্ত্রীকে বেশ কয়েকবার ফোন করেন। কিন্তু ফোনে পাননি। কিছু অঘটনের আশঙ্কায় তিনি দ্রুত বাড়ি ফিরে আসেন। অভিযোগ, তিনি ফিরে দেখেন, বাড়ির দরজা হাট করে খোলা। তারপর চারপাশে খোঁজ করতে গিয়ে দেখেন, বাড়ির পিছনের খালে উপুর হয়ে ভাসছেন স্ত্রী। চেঁচামেচিতে স্থানীয় লোকের জড়ো হয়ে যান। দ্রুত স্ত্রীকে উদ্ধার করে হাসপাতালে নিয়ে গেলে স্থানীয় নন্দীগ্রাম বেরুলিয়া হাসপাতালে প্রাথমিক পরীক্ষা করে বলা হয়, ধর্ষণ করে ফেলে রেখে গিয়েছে দুষ্কৃতীরা। ঘটনার পরেই লিখিত অভিযোগ জানান নির্যাতিতা মহিলার স্বামী। তিনি লিখিত ভাবে পুলিশকে জানিয়েছেন, ঘটনার দিন রাত ১১.৪৫ মিনিট নাগাদ স্ত্রীয়ের জ্ঞান ফিরলে তিনি জানান, তৃণমূল আশ্রিত দুষ্কৃতীরা তাঁকে ধর্ষণ করেছে। ৫ ধর্ষকের নামও উল্লেখ করা হয়েছে অভিযোগে। নির্যাতিতার স্বামীর বক্তব্য, তিনি বিজেপি-র সমর্থক বলেই তাঁর স্ত্রীকে এই অবস্থার মুখে পড়তে হয়েছে। মঙ্গলবার এই ঘটনার কথাই সাংবাদিক বৈঠক থেকে উল্লেখ করেন স্বরাষ্ট্রমন্ত্রী। নিমতায় বৃদ্ধার মৃত্যুর প্রসঙ্গও ফের টেনে আনেন তিনি। প্রশ্ন তোলেন নারী সুরক্ষা নিয়ে। নন্দীগ্রামের সভা থেকে তারই পাল্টা মন্তব্য করেন মমতা।
নন্দীগ্রামে ভোটগ্রহণের দু’দিন আগে এক বিজেপি কর্মীকে ধর্ষণের অভিযোগ তুলছে বিজেপি। নারী সুরক্ষা নিয়ে প্রশ্ন তুলেছেন দেশের স্বরাষ্ট্রমন্ত্রী অমিত শাহও। তার উত্তর দিতে গিয়ে বাঁশুলিচকে সভামঞ্চ থেকে মমতা বলেন, ‘‘ওদের একটা প্ল্যান আছে। নিজেদের দলের একটা মেয়েকে মারবে। উত্তরপ্রদেশ, বিহার থেকে যেসব গুন্ডাদের নিয়ে এসেছে ওদের দিয়ে অত্যাচার করাবে। তারপর পুরোটাই হিন্দু-মুসলমান করে দেবে। খেয়াল রাখবেন।’’ মঙ্গলবার নন্দীগ্রামে এসে অমিত অভিযোগ করেন, মুখ্যমন্ত্রীর নির্বাচনী কেন্দ্রে তাঁর থাকাকালীনই এক মহিলাকে ধর্ষণ করা হচ্ছে। আর অন্যদিকে মুখ্যমন্ত্রী নারী স্বাধীনতার কথা বলছেন। বাংলায় মহিলারা সুরক্ষিত নন বলেই আরও একবার অভিযোগ করেছেন তিনি।   অমিতের আসা প্রসঙ্গেও কটাক্ষ শোনা যায় মমতার গলায়। তিনি বলেন, ‘‘আজকে হোম মিনিস্টারকে নিয়ে এসেছিল। পুলিশকে ধমকানো আর চমকানোর জন্য। আর তো ৪৮ ঘণ্টা। এই ৪৮ ঘণ্টা ঘুরে নে। তারপর তো পগার পার হতেই হবে। আর হলদি নদীর ধারে খুঁজে পাওয়া যাবে না। তখন আমরাই থাকব।’’
ধর্ষণ থেকে শুরু করে মহিলাদের অসম্মান, একের পর এক অভিযোগে জর্জরিত ছিল স্কট মরিসনের মন্ত্রিসভা। গত কয়েক সপ্তাহ ধরেই চাপ বাড়ছিল অস্ট্রেলীয় প্রধানমন্ত্রীর উপরে। শেষমেশ নিজের মন্ত্রিসভার স্বচ্ছ ভাবমূর্তি ফেরাতে দুই মন্ত্রীর ক্ষমতা কমালেন মরিসন। পদাবনতি হয়েছে অস্ট্রেলিয়ার প্রতিরক্ষামন্ত্রী লিন্ডা রেনল্ডস এবং আইন বিভাগের ভারপ্রাপ্ত মন্ত্রী ক্রিশ্চিয়ান পোর্টারের। লিন্ডার বিরুদ্ধে তাঁরই দফতরে হওয়া একটি ধর্ষণের মামলার তদন্তে গাফিলতির অভিযোগ ছিল। অভিযুক্ত ছিল তাঁর মন্ত্রকের এক কর্মী। কিন্তু অভিযোগকারিণী মহিলাকে লিন্ডা ‘মিথ্যাবাদী গরু’ বলেছিলেন। বিষয়টি জানাজানি হতেই দেশ জুড়ে নিন্দার ঝড় ওঠে। পোর্টার অস্ট্রেলীয় সরকারের আইনি উপদেষ্টা ও অ্যাটর্নি জেনারেলের পদ সামলেছেন। সেই পোর্টারের বিরুদ্ধেই প্রায় তিন দশক আগে ধর্ষণের অভিযোগ উঠেছিল। যা তিনি বরাবর অস্বীকার করে এসেছেন। অভিযোগকারিণী ১৯৮৮ সালে পোর্টারের সঙ্গেই পড়াশোনা করতেন। সম্প্রতি সেই মহিলা আত্মহত্যা করেন। যার পর থেকে ক্ষোভে ফুঁসছিলেন দেশের মহিলারা। বিভিন্ন শহরে সরকারের বিরুদ্ধে বিক্ষোভ-মিছিলের আয়োজন করছিলেন তাঁরা। লিন্ডা এবং পোর্টারকে সরানোর দাবি উঠেছিল তখন থেকেই। তাঁদের ছুটিতে পাঠালেও গত সপ্তাহ পর্যন্ত এই দু’জনকেই নিজ নিজ দায়িত্বে ফেরানোর পক্ষে ছিলেন মরিসন। কিন্তু শেষ পর্যন্ত দু’জনেরই ক্ষমতা কমিয়ে তাঁদের কম গুরুত্বপূর্ণ দফতরের দায়িত্ব দিয়েছেন মরিসন।  সাম্প্রতিক এক সমীক্ষায় দেখা গিয়েছিল, লিন্ডা ও পোর্টারের ঘটনায় কঠোর পদক্ষেপ না করায় কমছে মরিসনের জনপ্রিয়তা। আরও এক বছর মেয়াদ রয়েছে তাঁর। ইঙ্গিত বুঝেই এই দু’জনকে ক্ষমতা থেকে সরান মরিসন। একই সঙ্গে নিজের মন্ত্রিসভায় আরও বেশি মহিলা প্রতিনিধিদের সুযোগ দেওয়ার আশ্বাসও দিয়েছেন প্রধানমন্ত্রী। লিন্ডার জায়গায় অস্ট্রেলিয়ার প্রতিরক্ষা মন্ত্রকের দায়িত্বে আসছেন বিতর্কিত পিটার ডাটন। 
আউশগ্রাম থানা এলাকায় দুই নাবালিকাকে ধর্ষণের অভিযোগ উঠল গ্রামেরই ৫ যুবকের বিরুদ্ধে। পূর্ব বর্ধমান জেলার আউশগ্রাম থানা এলাকার সোকাডাঙ্গা এলাকায় ঘটে যাওয়া এই ঘটনায় চাঞ্চল্য ছড়িয়েছে। ইতিমধ্যের নিগৃহীত দুই নাবালিকাকে চিকিৎসার জন্য বর্ধমান মেডিক্যাল কলেজে ভর্তি করা হয়েছে। নিগৃহীতার বাবা জানিয়েছেন, মেয়ে বিকেলে পড়তে যায়। অনেকক্ষণ না ফেরায় খোঁজাখুঁজি শুরু করেন বাড়ির লোকেরা। পরে মেয়েকে দেখতে পান তিনি। বাড়ির লোককে দেখতে পেয়েই তারা দু’জনেই কান্নায় ভেঙে পড়ে। দুষ্কৃতীরা তাদের উপর অত্যাচার করেছে বলে জানায়।’’ অন্য দিকে এক অভিযুক্তের বাবা জানিয়েছেন, ‘‘রাতে ছেলের খোঁজে পুলিশ বাড়িতে এসেছিল।’’ তার বিশ্বাস, ছেলে এমন কাজ করতে পারে না। আউশগ্রাম থানার পুলিশ খবর পেয়েই রাতে গ্রামে যায়। সোমবার সকালে স্থানীয় স্বাস্থ্যকেন্দ্র থেকে বর্ধমান মেডিকেল কলেজ হাসপাতালে নিয়ে আসা হয় নিগৃহীতাদের। এই বিষয়ে ডিএসপি/ডিএনটি অরিজিৎ পালচৌধুরী জানিয়েছেন, রাতেই অভিযুক্তদের বাড়িতে পুলিশ তল্লাশি চালায়। কিন্তু তখনও কাউকে গ্রেফতার করা যায়নি। পরে মানকরের কাছাকাছি একটি জায়গা থেকে পাঁচ অভিযুক্তকে পুলিশ গ্রেফতার করে। তাঁদের সব বয়স ১৮ থেকে ২৬ বছরের মধ্যে। এঁদের মধ্যে চার যুবক বিবাহিত। একজন অবিবাহিত।
চিকিৎসক কড়া ঔষধ দিবার অর্থ, রোগ কঠিন হইয়াছে। সুপ্রিম কোর্ট যে নিম্ন আদালতগুলির জন্য যৌন নিগ্রহের মামলায় পালনীয় বিধি জারি করিল, ইহাও তেমনই এক সঙ্কটের ইঙ্গিত। নারী নির্যাতনের মামলায় বহু আদালত এমন অনেক সিদ্ধান্ত গ্রহণ করিতেছে, যাহা নারীমর্যাদার পরিপন্থী। ধর্ষণে অভিযুক্ত ব্যক্তির জামিনের শর্ত নির্দিষ্ট হইয়াছে ধর্ষিতাকে বিবাহ— নানা রাজ্যে এমন দৃষ্টান্ত ভূরি ভূরি। সম্প্রতি ভারতের মাননীয় প্রধান বিচারপতিও একটি মামলায় ধর্ষণে অভিযুক্তের আইনজীবীকে প্রশ্ন করিয়াছিলেন, তাঁহার মক্কেল অভিযোগকারিণীকে বিবাহ করিতে সম্মত কি না। বিস্তর শোরগোল পড়িতে প্রধান বিচারপতি জানাইয়াছিলেন যে, তিনি কেবল অভিযুক্তের অভিপ্রায় জানিতে চাহিয়াছিলেন। প্রশ্ন উঠিতে পারে, মেয়েটির অভিপ্রায় কি কেহ জানিতে চাহিয়াছিল? সুপ্রিম কোর্টের নির্দেশিকা দেখিয়া কেহ প্রশ্ন করিতে পারেন, তবে কি শীর্ষ আদালত স্বীকার করিয়া লইল যে, দেশের বিচারব্যবস্থার উপর পুরুষতান্ত্রিক মানসিকতা ছায়া ফেলিতেছে? যাহাই হউক না কেন, শীর্ষ আদালত বিশেষ ধন্যবাদার্হ— এই বিপদটিকে চিহ্নিত করিবার জন্য, এবং তাহা সংশোধনে তৎপর হইবার জন্য। ধর্ষণ বা যৌন নিগ্রহের মামলায় শীর্ষ আদালতকে আচরণবিধি বাঁধিয়া দিতে হইল কেন, এই প্রসঙ্গে কেহ মধ্যপ্রদেশ হাই কোর্টের ইনদওর বেঞ্চের সাম্প্রতিক সিদ্ধান্তের প্রসঙ্গ উত্থাপন করিতে পারেন। ওই বেঞ্চ যৌন নিগ্রহের অভিযোগে কারারুদ্ধ এক ব্যক্তির জামিন পাইবার অন্যতম শর্ত রাখিয়াছে এই যে, অভিযুক্তকে রাখির দিন অভিযোগকারিণীর বাড়ি গিয়া রাখি পরিয়া আসিতে হইবে। এই অবস্থানে কয়টি কথা স্পষ্ট। এক, নিগৃহীতা মেয়েটির সিদ্ধান্তকে মূল্য দিতে রাজি নহে আদালত। যে নিগ্রহকারী, তাহাকে ‘স্বামী’ অথবা ‘ভাই’ বলিয়া গ্রহণ করিতে তাঁহার আপত্তি হইবে না, তাহা ধরিয়াই লওয়া হইতেছে। তাই ধর্ষণে অভিযুক্তের মত জানিতে চাহিলেও, ধর্ষিতার মতামত পূর্বে জানিতে চাহেন নাই বিচারপতি। দুই, ইহা প্রকারান্তরে পারিবারিক হিংসায় সমর্থন। যে অপরিচিত ব্যক্তি নারী নির্যাতনে কারারুদ্ধ হইয়াছে, ‘স্বামী’ বা ‘ভাই’ হইতে রাজি হইলে সে-ই জামিনে মুক্তি পাইবে। কেহ বলিতে পারেন, আদালত সমাজ-বহির্ভূত কোনও প্রতিষ্ঠান নহে। সমাজের রীতিনীতির প্রতিফলন ঘটিবে বিচারপতির বিবেচনাতে, তাহা প্রত্যাশিত নয় কি? উত্তরে বলিতে হয়, এই প্রত্যাশা অসঙ্গত। সামাজিক রীতির মধ্যে নানা অন্যায় বিধৃত রহিয়াছে। সেগুলিকে বাতিল করিবার উদ্দেশ্যেই ভারতীয় সংবিধান লিঙ্গ-বর্ণ নির্বিশেষে প্রতিটি মানুষের সমান মর্যাদা প্রতিষ্ঠা করিয়াছে। আইন ও আদালত সেই আদর্শকে প্রতিষ্ঠা করিবে, ইহাই যথাযথ প্রত্যাশা। আদালত যখন মেয়েদের স্বতন্ত্র সত্তা অস্বীকার করিয়া তাঁহাদের ‘পত্নী’ অথবা ‘ভগিনী’-র ছাঁচে ফেলিতে চাহে, তখন তাহার সেই বিচার কি সংবিধান-প্রদর্শিত সাম্যের পথে চলিতেছে? বিবাহ করিবার, রাখি পরিবার নির্দেশ বস্তুত এই ধারণাকে অনুমোদন দেয় যে, স্ত্রী অথবা ভগিনী রূপেই মেয়েরা সম্মানের যোগ্য, যাহা নারীকে মর্যাদা দানের কর্তব্যকে কেবল পারিবারিক গণ্ডির মধ্যে বাঁধিয়া রাখে। আধুনিক ভারতে এই ধারণা অচল। আজ পরিবারের ভিতরে অথবা বাহিরে, সর্বত্রই মেয়েদের দেহ-মনের উপর তাহারই সম্পূর্ণ স্বত্বাধিকার স্বীকার করিতে হইবে। তাই সুপ্রিম কোর্টের বিচারপতি এ এম খানউইলকর নির্দেশ দিয়াছেন, অভিযুক্ত ও অভিযোগকারিণীর মধ্যে সম্পর্ক রাখিবার প্রয়োজন হয়, জামিনের জন্য এমন কোনও শর্ত ধার্য করা চলিবে না। অভিযুক্তের সহিত আপস বা রফা করিতে উৎসাহ দেওয়া চলিবে না। অভিযোগকারিণীর আত্মবিশ্বাসে আঘাত করা চলিবে না। এমন নির্দেশ বুঝাইয়া দেয়, ন্যায়বিচার পাইবার পথ মেয়েদের জন্য আজও কত দুর্গম।
৮ বছরের নাবালিকাকে ধর্ষণের অভিযোগে গুজরাতের এক ব্যক্তিকে গ্রেফতার করেছে মধ্যপ্রদেশের ভোপালের পুলিশ। শনিবার দুপুর ১টা নাগাদ ভোপালের অযোধ্যানগর থানা এলাকায় ঘটেছে এই ঘটনা। ভারতীয় দণ্ডবিধির ৩৭৬ নম্বর ধারা এবং পকসো আইনে পুলিশ মামলা দায়ের করেছে ৩২ বছরের ওই ব্যক্তির বিরুদ্ধে। পুলিশ জানিয়েছে, ৮ বছরের নাবালিকা শনিবার দুপুরে নিজের বাড়ির সামনে খেলছিল। সে সময়ই কালো টি-শার্ট পরে সেখানে আসে ওই দাড়িওয়ালা ব্যক্তি। ওই নাবালিকাকে নিকটবর্তী দোকান থেকে গুটখার প্যাকেট কিনে আনতে বলে। দোকান থেকে গুটখা কিনে ফেরার সময় পুরসভার বিশালাকার পাত্রের পাশে এক ব্যক্তিকে তা দেওয়ার জন্য মেয়েটিকে বলে অভিযুক্ত। সেখানে যেতেই ওই পাত্রের মধ্যে তাকে ঠেলে ফেলে দেয় সে। সেখানেই নাবালিকাকে ধর্ষণ করে অভিযুক্ত পালিয়ে যায় বলে অভিযোগ। এই ঘটনার পর থেকেই মানসিকভাবে বিপর্যস্ত ওই নাবালিকা। এখনও ঘটনার অভিঘাত কাটিয়ে উঠতে পারেনি সে। ঘটনার কথা দিদিমাকে জানিয়েছিল মেয়েটি। এর পর নির্যাতিতার দিদিমা পুলিশে অভিযোগ দায়ের করেন। তার পরই ঘটনার তদন্তে নামে পুলিশ। অভিযুক্তকে ধরার জন্য গঠন করা হয় ৮টি দল।। অযোধ্যানগর এলাকায় সে দিন দেখা গিয়েছিল, এমন ৪০ জন সন্দেহভাজন আগন্তুকের ছবিও ছাপানো হয়েছিল। এ নিয়ে ভোপাল পুলিশের এক আধিকারিক বলেছেন, ‘‘৪০টি ছবির মধ্যে অভিযুক্তকে চিহ্নিত করে নির্যাতিতা। অভিযুক্ত ব্যক্তির বয়স ৩২ বছর। সে ভোপালেই থাকত। যদিও তার বাড়ি গুজরাতে। ধর্ষণের পর সে গুজরাত পালিয়ে যাওয়ার ছক কষেছিল। কিন্তু রবিবার ভোপালে লকডাউন চলায় সেই পরিকল্পনা সফল হয়নি।’’ পুলিশ জানিয়েছে, অভিযুক্ত ব্যক্তি বিবাহিত। কিন্তু বছর খানেক আগে স্ত্রী তাকে ছেড়ে চলে গিয়েছেন।
ভিক্ষা দেওয়ার নামে বাড়িতে ডেকে এক বৃদ্ধাকে ধর্ষণের অভিযোগ উঠেছে গলসিতে। অভিযোগ, ভিখারিনীর কাছে থাকা নগদ টাকাও হাতিয়ে নিয়েছে অভিযুক্ত। বুধবার দুপুরের গলসির বড়মুড়িয়ার এই ঘটনায় অভিযুক্ত জাবেদ আলি মল্লিককে গ্রেফতার করেছে পুলিশ। বছর ষাটের ওই মহিলাকে বৃহস্পতিবার বর্ধমান মেডিক্যাল কলেজ হাসপাতালে ডাক্তারি  পরীক্ষার জন্য নিয়ে যাওয়া হয়। কোভিড পরীক্ষার পরে গোপন জবানবন্দি নেওয়ার কথাও বলা হয়। গলসি থানার এক পুলিশ কর্তা   বলেন, ‘‘ধর্ষণের একটা অভিযোগ হয়েছিল। আমরা অভিযুক্তকে গ্রেফতার করেছি।’’ পুলিশ সূত্রে জানা গিয়েছে, নির্যাতিতার বাড়ি বীরভূম জেলার রামপুরহাটে। স্বামী-স্ত্রী দু’জনে মিলে ভিক্ষা করেই সংসার চালান তাঁরা। ভিক্ষা করতে ট্রেনে চড়ে গলসিতেও আসেন। সেখানে কুলগড়িয়া চটি এলাকায় সেচখালের পরিত্যক্ত অফিস ঘরে দু-তিন দিন থেকে আশপাশের সাঁকো, কুলগড়িয়া, বড়মুড়িয়ার মতো গ্রামে ভিক্ষা করেন। তারপরে আবার বীরভূমে ফিরে যান। স্বামী একটি গ্রামে গেলে স্ত্রী অন্য গ্রামে যান। দিনভর ঘুরে রাতে ওই সেচখালের অফিস ঘরে থাকেন তাঁরা। স্থানীয় সূত্রে জানা গিয়েছে, দু’দিন আগে কুলগড়িয়ায় আসেন ওই দম্পতি। বুধবার নির্যাতিতা যান বড়মুড়িয়া গ্রামে। ওই গ্রামেই থাকেন বিপত্নীক অভিযুক্ত। অভিযোগ, চাল ও টাকা দেওয়ার নামে ওই বৃদ্ধাকে বাড়ির ভিতরে ডাকেন তিনি। গ্রামে প্রায় সবাই পরিচিত হওয়ায় দ্বিধা করেননি বৃদ্ধা। পুলিশের দাবি, তিনি তাঁদের জানিয়েছেন, বাড়ি ঢুকিয়ে অভিযুক্ত জোর করে ধর্ষণ করে। তাঁর কাছে থাকা নগদ তিন হাজার টাকা ও চালও ছিনিয়ে নেওয়া হয় বলে অভিযোগ। বৃদ্ধার স্বামী বলেন, ‘‘সন্ধ্যায় ফিরে স্ত্রীর কাছে পুরো ঘটনা জেনে ওই গ্রামে যাই। ওঁরাই পুলিশের কাছে পাঠান।’’ সাঁকো পঞ্চায়েতের প্রধান মহম্মদ আলি মোল্লা বলেন, ‘‘ঘটনার কথা শুনেছি। আমরা নির্যাতিতার পাশে আছি।’’ ধৃতকে বৃহস্পতিবার বর্ধমান আদালতে তোলা হলে কোনও আইনজীবী তাঁর হয়ে দাঁড়াতে চাননি। ধৃতকে জেল-হেফাজতে পাঠিয়ে ফের ১ এপ্রিল পেশ করার নির্দেশ দেওয়া হয়।
কারও সঙ্গে পুরনো যৌনসম্পর্ক থাকা মানেই তিনি সহবাসে সম্মতি দিয়েছেন তা নয়, একটি ধর্ষণ মামলায় এমনটাই রায় দিল দিল্লির এক আদালত। সেই মামলায় অভিযুক্ত এক সাংবাদিকের জামিনের আবেদন খারিজ করেছে আদালত। আদালতের বিচারক সঞ্জয় খানাগওয়াল বলেন, “ভারতীয় তথ্যপ্রমাণ আইনের ৫৩-এ ধারায় বলা হয়েছে কারও সঙ্গে পুরনো যৌনসম্পর্ক অন্য কোনও নির্দিষ্ট মামলার ক্ষেত্রে বিচার করা হবে না। কোনও নির্দিষ্ট ঘটনার ক্ষেত্রে সেই ঘটনার আগে মহিলার সম্মতি ছিল কিনা সেটা বিচার করে দেখা হবে। তাই এই মামলার ক্ষেত্রেও পুরনো ঘটনা বিচার করা হবে না।” দিল্লি আদালতে দায়ের হওয়া মামলায় এক তরুণী অভিযোগ করেন, গত ২০ ফেব্রুয়ারি দিল্লির চাণক্যপুরীতে একটি পাঁচতারা হোটেলে মুম্বইয়ের এক সাংবাদিক তাঁকে ধর্ষণ করেন। অভিযোগের বিরুদ্ধে নিজের জামিনের আবেদনে আদালতে দাঁড়িয়ে ওই সাংবাদিক দাবি করেন, তাঁর সঙ্গে ওই তরুণীর আগে থেকেই সম্পর্ক ছিল। তরুণীই নাকি হোটেলে যাওয়ার কথা বলেছিলেন। নিজের দাবির পক্ষে দুজনের মধ্যে মেসেজে হওয়া কথোপকথনও দেখান তিনি। এই দাবির বিরুদ্ধে তরুণীর আইনজীবীরা বলেন, ২০১৭ সাল থেকে দুজনের মধ্যে সম্পর্ক ছিল। তাঁদের মধ্যে শারীরিক সম্পর্কও ছিল। অভিযুক্ত দিল্লিতে একটি বিয়েবা়ড়িতে এসেছিলেন। তিনি যে হোটেলে উঠেছিলেন সেখানে তরুণীকে ডাকেন। কিন্তু তরুণী শারীরিক সম্পর্ক করতে চাননি। তিনি পালিয়ে যাওয়ার চেষ্টা করলে সাংবাদিক তাঁকে ধর্ষণ করেন। পুলিশে অভিযোগ করার পর থেকেই সাংবাদিক পলাতক ছিলেন। তাঁর বিরুদ্ধে লুকআউট নোটিস জারি করে পুলিশ। অবশেষে তাঁকে গ্রেফতার করে পুলিশ।   
"স্বামী এবং সন্তানের সামনেই এক মহিলাকে ধর্ষণের অভিযোগ উঠল রাজস্থানে। সোমবার ঘটনাটি ঘটেছে বারণ জেলায়।
পুলিশ সূত্রে খবর, শনিবার রাতে স্বামী এবং সন্তানদের সঙ্গে বাড়ি ফিরছিলেন মহিলা। অভিযোগ, সেই সময় মহিলার প্রাক্তন দেওর এবং আরও চার জন মিলে তাঁদের পথ আটকান। এর পরই মহিলার বর্তমান স্বামীকে মারধর করেন ওই পাঁচ জন। তার পর তাঁর হাত-পা বেঁধে দেন।
অভিযোগ, এর পরই মহিলাকে ফাঁকা মাঠে টেনে নিয়ে গিয়ে তাঁর স্বামী এবং সন্তানের সমানে ধর্ষণ করা হয়। স্থানীয়দের সহযোগিতায় কোনও রকমে বাড়িতে ফিরে আসেন তাঁরা। এই ঘটনায় পুলিশ মহিলার প্রাক্তন দেওর এবং তাঁর দুই সহযোগীকে রবিবার আটক করে। বাকিদের খোঁজে তল্লাশি চালাচ্ছে পুলিশ।
পুলিশ জানিয়েছে, সন্তান জন্ম দিতে অক্ষম— এই অভিযোগে প্রাক্তন স্বামীকে ছেড়ে চলে আসেন মহিলা। তার পর আরও এক ব্যক্তিকে বিয়ে করেন। তাঁদের একটি সন্তানও আছে।"
৮ দিন ধরে ১৫ বছরের এক নাবালিকাকে অন্তত ৯ জন মিলে উপর্যুপরি ধর্ষণ করছে বলে অভিযোগ। অভিযুক্তদের মধ্যে ২ জন নাবালকও রয়েছে। জানা গিয়েছে, ধর্ষণের আগে মাদকও খাওয়ানো হয়েছিল ওই নাবালিকাকে। নির্যাতনের এই ঘটনা ঘটেছে রাজস্থানের ঝালওয়ার জেলাতে। সোমবার ঘটনার কথা জানিয়েছে পুলিশ। এই ঘটনায় চার জনকে গ্রেফতারও করেছে পুলিশ। তাদের মধ্যে দু’জন নাবালক। নাবালিকার অভিযোগের ভিত্তিতে মামলা রুজু করেছে পুলিশ। ঘটনায় যুক্ত বাকি অভিযুক্তদের খোঁজও চালানো হচ্ছে বলে জানিয়েছেন ঝালাওয়ারের ডেপুটি পুলিশ সুপার মনজিৎ সিংহ। পুলিশে করা অভিযোগে ওই নাবালিকা জানিয়েছে, গত ২৫ ফেব্রুয়ারি বুলবুল এবং ছোটমল নামের দুই বন্ধুর সঙ্গে ঝালওয়ার শহরে গিয়েছিল নির্যাতিতা। স্কুলের ব্যাগ কিনে দেবে বলে তাকে নিয়ে গিয়েছিল অভিযুক্তরা। নাবালিকা জানিয়েছে, ওই দু’জন তাকে একটি পার্কে নিয়ে গিয়েছিল। সেখানে আরও দু-তিন জন যোগ দেয় তাদের সঙ্গে। সেখানেই তাকে মাদক খাওয়ানো হয়েছিল বলে অভিযোগ করেছেন ওই নাবালিকা। এর পর প্রায় ৮ দিন ধরে বিভিন্ন জায়গায় অন্তত ৯ জন তাকে ধর্ষণ করেছে বলে পুলিশে করা অভিযোগে জানিয়েছে সে। বিভিন্ন জায়গায় অত্যাচারের শিকার হয়ে অবশেষে গত শুক্রবার বাড়ি ফিরে আসে ওই নাবালিকা। এসে গোটা ঘটনার কথা জানায় পরিবারের লোকেদের। এর পরই অভিযোগ দায়ের করা হয়েছে থানায়। ওই ডেপুটি পুলিশ সুপার জানিয়েছেন, বাকি অভিযুক্তদের খোঁজেও তল্লাশি চালানো হচ্ছে।
১৪ বছরের নাবালককে ধর্ষণের অভিযোগে গ্রেফতার হয়েছেন ২৩ বছরের এক তরুণী। সম্প্রতি ঘটনাটি ঘটেছে আমেরিকার আরকানসাসে। আরকানসাসে থাকেন ২৩ বছরের ব্রিটিনি গ্রে। জানা গিয়েছে, ১৪ বছরের ওই নাবালকের সঙ্গে যৌন সম্পর্কে আবদ্ধ ছিলেন তিনি। ২০২০ সালের ফেব্রুয়ারিতে ওই নাবালকের সঙ্গে ব্রিটিনির সম্পর্কের বিষয়টি প্রথম বারের জন্য সামনে আসে। এক ব্যক্তি শিশু নিগ্রহের বিশেষ নম্বরে ফোন করে ব্রিটিনির সঙ্গে ১৪ বছরের কিশোরের শারীরিক সম্পর্কে কথা জানিয়েছিলেন। ২০২০ সালে সেপ্টেম্বরে অপর এক ব্যক্তি দাবি করেন, তিনি ব্রিটিনিকে নাবালকের সঙ্গে শারীরিক সম্পর্কে রত দেখেছেন। এ ব্যাপারে পুলিশের কাছে সাক্ষ্যও দেন তিনি। জানান, ব্রিটিনির সঙ্গে এক বছরের বেশি সময় ধরে শারীরিক সম্পর্ক রয়েছে নাবালকের। তিনি পুলিশকে আরও জানান, ওই নাবালকের সঙ্গে সম্পর্কের জেরে ব্রিটিনি অন্তঃসত্ত্বাও হয়েছেন।     এর পর মেডিক্যাল পরীক্ষাতেও দেখা যায়, ব্রিটিনি অন্তঃসত্ত্বা। তাঁর বিরুদ্ধে নাবালককে যৌন নিগ্রহের মামলা করে পুলিশ। সেই মামলায় ১ মার্চ গ্রেফতার করা হয় ব্রিটিনিকে। বৃহস্পতিবার ৫ হাজার ডলারের (ভারতীয় মুদ্রায় প্রায় ৩ লক্ষ ৬৬ হাজার টাকা) বিনিময়ে জামিন পান তিনি। আগামী ২৩ এপ্রিল ফের তাঁকে আদালতে হাজিরা দিতে হবে বলে জানিয়েছে সে দেশের একটি সংবাদমাধ্যম।
এক নাবালিকাকে অপহরণের পর বন্দি করে রেখে লাগাতার ধর্ষণের অভিযোগ উঠল তারই দূর সম্পর্কের এক আত্মীয়র বিরুদ্ধে। অভিযুক্তকে গ্রেফতার করেছে পুলিশ। তাঁর বিরুদ্ধে পকসো আইনে মামলা রুজু করা হয়ছে। ঘটনাটি রাজস্থানের জয়সলমেরের। অভিযোগ, ২২ দিন ধরে নাবালিকাকে জয়সলমেরের পোকারানে একটি বাড়িতে আটকে রেখে ধর্ষণ করেছেন অভিযুক্ত। এমনকি নাবালিকাকে একটি নির্মাণস্থলে জোর করে কাজ করানোরও অভিযোগ উঠেছে। পুলিশ জানিয়েছে, গত ১০ ফেব্রুয়ারি থেকে নিখোঁজ ছিল নাবালিকা। তার পরিবার একটি অভিযোগ দায়ের করেন। সেই অভিযোগের ভিত্তিতে তদন্তে নেমে বৃহস্পতিবার পোকারানের একটি নির্মাণস্থল থেকে নাবালিকাকে উদ্ধার করে পুলিশ। তাকে কোটার একটি হোমে পাঠানো হয়েছে। ইটাওয়ার ডেপুটি পুলিশ সুপার বিজয়শঙ্কর শর্মা জানান, অভিযুক্তের বিরুদ্ধে পকসো আইন এবং ভারতীয় দণ্ডবিধির বেশ কয়েকটি ধারায় মামলা রুজু করা হয়েছে। শুক্রবার অভিযুক্তকে আদালতে তোলা হলে পুলিশ হেফাজতে পাঠানোর নির্দেশ দিয়েছেন বিচারক। কোটার শিশুকল্যাণ কমিটির চেয়ারম্যান কানিজ ফতিমার দাবি, নাবালিকা তাঁদের জানিয়েছে, মাদক মেশানো কিছু খাইয়ে অভিযুক্ত তাকে মোটরবাইকে চাপিয়ে প্রথমে সোয়াইমাধোপুর নিয়ে যান, তার পর সেখান থেকে পোকারানে নিয়ে গিয়ে একটি বাড়িতে আটকে রেখেছিলেন ওই অভিযুক্ত।
খুন-ধর্ষণ, অপহরণ নিয়ে বেশ কয়েক বছর ধরেই শিরোনামে বিজেপি শাসিত উত্তরপ্রদেশ। তার মধ্যেই জানা গেল, দেশের প্রধানমন্ত্রী নরেন্দ্র মোদী এবং স্বরাষ্ট্রমন্ত্রী অমিত শাহের খাসতালুক গুজরাতও খুন-ধর্ষণ-অপহরণের নিরিখে মোটেই পিছিয়ে নেই। বিজেপি শাসিত এই রাজ্যটিতে গত দু’বছরে দৈনিক গড়ে ২টি খুন এবং ৪টি করে ধর্ষণ হয়েছে! অপহরণের ঘটনাও কম নয়। দৈনিক গড়ে ৬টি! খোদ রাজ্য সরকার বিধানসভায় যে তথ্য পেশ করেছে, তা থেকেই এই হিসেব স্পষ্ট হয়েছে। বুধবারই রাজ্য বিধানসভায় অপরাধের খতিয়ান পেশ হয়। তাতে গত বছর ৩১ ডিসেম্বর পর্যন্ত রাজ্যে অপরাধের হিসেব দেওয়া হয়েছে রাজ্যের স্বরাষ্ট্র মন্ত্রকের তরফে। সেখানে দেখা যাচ্ছে, গত দু’বছরে রাজ্যে ১৯৪৪টি খুন, ৩০৯৫টি ধর্ষণ, ৪৮২৯টি অপহরণ, এবং ১৮৫৩টি খুনের চেষ্টার ঘটনা লিপিবদ্ধ হয়েছে। এই সময়কালে রাজ্যে আত্মহত্যার ঘটনা ঘটেছে ১৪ হাজার। ধর্ষণে শীর্ষে রাজধানী আমদাবাদ। সেখানে দু’বছরে ৬২০টি ধর্ষণের ঘটনা নথিভুক্ত হয়েছে। লুটপাট এবং চুরিতেও শীর্ষে রাজ্যের রাজধানী আমদাবাদই। খুনের ঘটনায় আবার এগিয়ে বস্ত্রনগরী বলে খ্যাত সুরাত। সেখানে দু’বছরে ২৮০টি খুনের ঘটনা সামনে এসে‌ছে। অপহরণেও (দু’বছরে ৭০১টি) এগিয়ে সুরাত। রাজ্যে অপরাধের খতিয়ান জানতে চেয়ে বিরোধী বেশ কয়েক জন কংগ্রেস বিধায়কদের প্রশ্নের জবাবে সরকার এই খতিয়ান পেশ করেছে। তাতে দেখা যাচ্ছে, এই সমস্ত অপরাধের সঙ্গে জড়িত ৪০৪৩ জন অপরাধী এখনও পুলিশের নাগালের বাইরে। এই সময়কালের মধ্যে ৬৮ কোটি টাকারও বেশি নিষিদ্ধ মাদক উদ্ধার হয়েছে রাজ্যের নানা প্রান্ত থেকে। উদ্ধার হয়েছে বিপুল পরিমাণ ভারতে তৈরি বিদেশি মদও।   কথায় কথায় দেশের নানা প্রান্তে গিয়ে ‘গুজরাত’ মডেলের কথা প্রচার করেন স্বয়ং প্রধানমন্ত্রী। অন্য কেন্দ্রীয় মন্ত্রী এবং বিজেপির শীর্ষ নেতারাও ‘গুজরাত মডেল’ নিয়ে হামেশাই প্রচার করেন। এ হেন গুজরাতে অপরাধের এমন তথ্য সামনে আসার পরে বেশ অস্বস্তিতে বিজেপি নেতৃত্ব। তাঁরা বিষয়গুলির সঙ্গে আর্থ-সামাজিক-সহ নানা প্রসঙ্গ টেনে আনলেও বিরোধীদের বক্তব্য, খুন-ধর্ষণ-অপহরণে যোগী আদিত্যানাথের উত্তরপ্রদেশের সঙ্গে পাল্লা দিচ্ছে মোদীর মডেল রাজ্য গুজরাত! বিজেপি-শাসিত দুই রাজ্যের অপরাধের ক্রমবর্ধমান হিসেব তুলে ধরে সরব হচ্ছেন বিরোধী নেতারা।
কিশোরী মেয়েকে এক বছরেরও বেশি সময় ধরে ধর্ষণ করেছেন বাবা। এক বছর অত্যাচারের পর মা এবং মেয়ে পুলিশের দ্বারস্থ হয়েছিলেন। তাঁদের অভিযোগের ভিত্তিতে অভিযুক্ত ব্যক্তিকে গ্রেফতার করেছে পুলিশ। সম্প্রতি ঘটনাটি ঘটেছে বিজেপি শাসিত মধ্যপ্রদেশের ভোপালে। জানা গিয়েছে, নির্যাতিতা ষষ্ঠ শ্রেণির ছাত্রী। পুলিশে দায়ের করা অভিযোগে ওই নাবালিকা জানিয়েছে, এক বছর আগে যখন তার মা বাড়িতে ছিলেন না, তখন প্রথমবার বাবার হাতে ধর্ষণের শিকার হতে হয় তাকে। সে সময় তার ভাইও বাড়িতে ছিল বলে জানিয়েছে নির্যাতিতা। দিদিমা মারা যাওয়ার পর দাদুর বাড়িতে থাকতে শুরু করে ওই নাবালিকা। গত ২৮ ফেব্রুয়ারি মত্ত অবস্থায় সেখানে উপস্থিত হন অভিযুক্ত। সেখানে ফের ধর্ষণ করেন নিজের মেয়েকে। এর পরই মাকে গোটা ঘটনার কথা জানায় নির্যতিতা। তখন ওই মহিলা নিজের স্বামীর এই কাজের প্রতিবাদ করেন। তখন অভিযুক্ত মা-মেয়ে দু’জনকেই মারধর করেন। এর পরই জাহাঙ্গিরাবাদ থানায় অভিযোগ দায়ের করেন তাঁরা। যার পর অভিযুক্তকে গ্রেফতার করে পুলিশ। মেডিক্যাল পরীক্ষায় ধর্ষণের প্রমাণ মিলেছে বলে জানিয়েছে পুলিশ। এক পুলিশ অফিসার বলেছেন, ‘‘বাবা গ্রেফতার হতে পারেন, এই ভয়ে ধর্ষিত হওয়ার পরও এক বছর গোটা ঘটনার কথা কাউকে বলেনি নির্যাতিতা।’’
মেয়েটিকে বিয়ে করতে পারবেন? গতকাল ধর্ষণের একটি মামলায় জামিনের আবেদনের শুনানির সময়ে সুপ্রিম কোর্টের প্রধান বিচারপতি শরদ অরবিন্দ বোবডের এই মন্তব্য ফিরিয়ে নেওয়ার আর্জি জানিয়ে আজ তাঁকে চিঠি পাঠিয়েছেন সিপিএম নেত্রী বৃন্দা কারাট। মহারাষ্ট্র রাজ্য বিদ্যুৎ উৎপাদন সংস্থার ইঞ্জিনিয়ার মোহিত সুভাষ চহ্বাণের বিরুদ্ধে পকসো আইনে ধর্ষণের অভিযোগ এনেছিলেন এক তরুণী। তখন তিনি নাবালিকা ছিলেন। মোহিতের বিরুদ্ধে অভিযোগ, সে মেয়েটির হাত-পা বেঁধে তাকে একাধিকবার ধর্ষণ করে। শুধু তা-ই নয়, মুখ খুললে তার চোখে অ্যাসিড ঢেলে দেওয়া, পুড়িয়ে মারা, বাবা ও ভাইকে খুন করা, এমন বেশ কিছু হুমকিও দিয়েছিল সে। দায়রা আদালত চহ্বাণকে জামিন দিলেও অভিযোগকারিণীর আপিলের পরে বম্বে হাইকোর্ট অভিযুক্তের আগাম জামিনের আবেদন খারিজ করে দেয়। তখন সেই রায়ের বিরুদ্ধে শীর্ষ আদালতে যান অভিযুক্তের আইনজীবী। আপিলে তিনি জানান, তাঁর মক্কেল এক জন সরকারি কর্মী। জেলে গেলেই তাঁকে চাকরি থেকে সাসপেন্ড করা হবে। তাই তাঁকে জামিন দেওযা হোক। সেই মামলার শুনানি চলাকালীনই কাল প্রধান বিচারপতি অভিযুক্তকে প্রশ্ন করেছিলেন, ‘‘মেয়েটিকে বিয়ে করতে পারবেন?’’ একই সঙ্গে তিনি যোগ করেন, ‘‘আদালত আপনাকে জোর করে বিয়ে করায় বাধ্য করছেন, পরে আবার এ রকম বলবেন না যেন!’’ অভিযুক্তের আইনজীবী জানান, তাঁর মক্কেল বিবাহিত। ফলে ফের বিয়ে করা তার পক্ষে সম্ভব নয়। পুরো কথোপকথনে মেয়েটি কী চান, তা এক বারও জিজ্ঞাসা করেননি প্রধান বিচারপতি। অভিযুক্তকে চার সপ্তাহের জন্য রেহাই দিয়েছেন বিচারপতি বোবডে। যার পরে আবার তার জামিনের শুনানি হবে। আজ বৃন্দা তাঁর চিঠিতে লিখেছেন, ‘‘এক জন বিচারপতি, বিশেষ করে দেশের প্রধান বিচারপতি, কী মন্তব্য করছেন, তা ভবিষ্যতে কোনও নাবালিকাকে ধর্ষণ মামলার রায়ে গুরুত্বপূর্ণ ভূমিকা নিতে পারে। তাই আপনার এই সব মন্তব্য আর প্রশ্ন ফিরিয়ে নিন। বম্বে হাইকোর্ট জামিনের আবেদন খারিজ করে দেওয়ার সময়ে স্পষ্ট বলেছিল, নিম্ন আদালতের রায় ‘অত্যন্ত আপত্তিজনক’। আপনি বম্বে হাইকোর্টের রায় পুনর্বহাল করুন।’’ বৃন্দা আরও লিখেছেন, ‘‘মেয়েটির মুখে কাপড় গুঁজে, হাত-পা বেঁধে ধর্ষণ করত ওই অপরাধী। এক বার নয়, ১০-১২ বার। মেয়েটির তখন মাত্র ১৬ বছর বয়স। এর পরে মেয়েটি আত্মহত্যাও করতে গিয়েছিল। আপনার (বিচারপতি বোবডের) কী মনে হয়, মেয়েটির পুরো ঘটনায় সায় ছিল?’’ এই ধরনের মন্তব্যে এক নিগৃহীতার মনের কী অবস্থা হতে পারে, তাও প্রধান বিচারপতিকে ভেবে দেখতে বলেন বৃন্দা। তাঁর প্রশ্ন, ‘‘আপনি কি তা হলে এই বার্তা দিচ্ছেন যে, এক জন ধর্ষক নিগৃহীতাকে বিয়ে করে নিলেই তাকে আর জেলে যেতে হবে না? মেয়েটি কী চায়, না-চায়, তা আপনার কাছে বিবেচ্য বিষয় নয়?’’ কাল শীর্ষ আদালতে আর একটি ধর্ষণের মামলার শুনানিতেও প্রধান বিচারপতি একই ধরনের মন্তব্য করেন। বিনয়প্রতাপ সিংহ নামে এক ব্যক্তির বিরুদ্ধে ধর্ষণের অভিযোগ এনেছিলেন তাঁর প্রাক্তন প্রেমিকা। মহিলার দাবি, যৌন সম্পর্কের সময়ে অত্যন্ত হিংস্র আচরণ করত বিনয়প্রতাপ। গোপনাঙ্গে ক্ষত নিয়ে তাঁকে এক বার হাসপাতালে ভর্তিও হতে হয়েছিল। আদালতে মহিলার আইনজীবী জানান, অভিযোগকারিণী ও বিনয় মানালির হিড়িম্বা মন্দিরে গিয়ে বিয়ে করে স্বামী-স্ত্রীর মতোই বসবাস করত। তাদের সম্পর্ক ভেঙে গেলে ধর্ষণের অভিযোগ আনেন মহিলা। গৌতম বুদ্ধ থানায় দায়ের হওয়া সেই এফআইআর বহাল রাখে ইলাহাবাদ হাইকোর্ট। যা চ্যালেঞ্জ করে সুপ্রিম কোর্টে যান বিনয়ের আইনজীবী। কাল সেই মামলার শুনানির সময়ে বোবডের নেতৃত্বাধীন সুপ্রিম কোর্টের বেঞ্চ অভিযোগকারিণীর আইনজীবীকে প্রশ্ন করে, ‘‘এক জন পুরুষ ও এক মহিলা যখন স্বামী-স্ত্রী হিসেবে বসবাস করছেন তখন পুরুষটি যতই হিংস্র আচরণ করুন না কেন, তাই বলে কি তাঁর সঙ্গে মহিলার শারীরিক সম্পর্ককে ধর্ষণ বলা যাবে?’’ এই অভিযুক্তকেও আট সপ্তাহের জন্য রেহাই দেন বোবডে। দু’টি পৃথক মামলায় প্রধান বিচারপতির করা এই মন্তব্য নিয়ে আজ সারা দেশে সমালোচনার ঝড় উঠেছে। বৈবাহিক ধর্ষণকে ভারতীয় দণ্ডবিধির আওতায় নিয়ে আসতে দীর্ঘদিন ধরে আন্দোলন চালাচ্ছেন যে মানবাধিকার, শিশু ও নারী অধিকার কর্মীরা, বোবডের বিরুদ্ধে সরব হয়েছেন তাঁরা। 
 বিয়ের প্রতিশ্রুতি দিয়ে দীর্ঘদিন ধরে সহবাস (লিভ-ইন) করলে সহমতের ভিত্তিতে যৌন সম্পর্ককে 'ধর্ষণ' হিসেবে গণ্য করা যাবে না। দীর্ঘদিন এক সঙ্গে বসবাস করা ২ কল সেন্টার কর্মীর মামলার প্রেক্ষিতে সোমবার এ কথা বলল সুপ্রিম কোর্ট। এমনকি বিয়ের প্রতিশ্রুতি ভঙ্গ করলেও তাকে ধর্ষণের পর্যায়ে ফেলা যাবে না বলে পর্যবেক্ষণ প্রধান বিচারপতি এস এ বোবদের বেঞ্চের। মামলার সূত্রে জানা গিয়েছে, একে অন্যকে বিয়ের প্রতিশ্রুতি দিয়ে সহবাস করতেন ২ কল সেন্টার কর্মী। প্রায় ৫ বছর ধরে একসঙ্গে থাকার পর তাঁদের মধ্যে টানাপড়েন তৈরি হয় এবং সম্পর্ক ভেঙে যায়। পরবর্তীকালে ওই যুবক অন্য এক তরুণীকে বিয়ে করেন। কিন্তু সহবাস করা ওই তরুণী তাঁর বিরুদ্ধে বিয়ের প্রতিশ্রুতি দিয়ে ধর্ষণের মামলা দায়ের করেন। সেই মামলার শুনানি চলছে প্রধান বিচারপতি বোবদে, বিচারপতি এ এস বোপান্না এবং ভি রামাসুব্রহ্মণিয়নের বেঞ্চে। বিচারপতিদের বক্তব্য, ‘‘বিয়ের মিথ্যে প্রতিশ্রুতি দেওয়া ঠিক নয়। বিয়ের প্রতিশ্রুতি দিয়ে তা ভঙ্গ করা উচিত নয় কোনও মহিলারও। কিন্তু তার অর্থ এই নয় যে, দীর্ঘদিন ধরে সহবাস এবং সহমতের ভিত্তিতে যৌন মিলনকে ধর্ষণ বলে দেগে দেওয়া যায়।’’ ওই যুবকের আইনজীবী বিভা দত্ত মাখিজা আদালতে যুক্তি দেন, সহমতের ভিত্তিতে যৌন সম্পর্ককে যদি ধর্ষণ হিসেবে ধরা হয়, এবং তার জেরে কেউ গ্রেফতার হন, সেটা বিপজ্জনক প্রবণতা হয়ে উঠতে পারে। উল্টো দিকে অভিযোগকারিণীর আইনজীবী আদিত্য বশিষ্ঠের পাল্টা সওয়াল, ওই যুবক গোটা বিশ্বের সামনে ঘোষণা করেছেন তাঁরা স্বামী-স্ত্রীর মতো থাকছেন এবং একটি মন্দিরে বিয়ে করেছেন। কিন্তু পরবর্তীকালে সেই প্রতিশ্রুতি ভঙ্গ করেছেন এবং তাঁর মক্কেলকে শারীরিক নিগ্রহ ও আর্থিক শোষণ করেছেন। সওয়াল-জবাব শেষে ওই যুবককে ৮ সপ্তাহের জন্য গ্রেফতারিতে সুরক্ষাকবচ দিয়েছে শীর্ষ আদালত। ২০১৮ সালে এই ধরনেরই ২টি মামলাতেও প্রায় একই ধরনের পর্যবেক্ষণ ছিল শীর্ষ আদালতের। ওই ২ মামলায় বলা হয়েছিল, কোনও মহিলা স্বেচ্ছায় কোনও পুরুষের সঙ্গে একত্রে স্বামী-স্ত্রীর মতো থাকলে সহমতের ভিত্তিতে যৌন সম্পর্ক এবং ধর্ষণের মধ্যে পার্থক্য করা কঠিন। ধর্ষণ এবং সহমতের ভিত্তিতে যৌন সম্পর্কের মধ্যে সুস্পষ্ট পার্থক্য রয়েছে বলেও মামলায় উল্লেখ করেছিল সুপ্রিম কোর্ট। 
নিক জোনাসের সঙ্গে জামিলা জামিলের বিবাহবিচ্ছেদ! সম্প্রতি এই খবর টুইটারে পোস্ট করে নেটাগরিকদের প্রথমত বিস্ময় এবং দ্বিতীয়ত হাসির কারণ হয়ে উঠেছেন এক ব্যক্তি।
"প্রায় সাড়ে চার বছর আগে শুরু হয়েছিল আমতার মুক্তিরচক গণধর্ষণ মামলার শুনানি বা সাক্ষ্যগ্রহণ। আমতা আদালতে তার শেষ পর্ব আগামী ২২ থেকে ২৫ ফেব্রুয়ারি। তা সাঙ্গ হলেই চলবে আসামিদের জেরা এবং সওয়াল-জবাব। তারপরেই রায়দান। ২২-২৫ ফেব্রুয়ারি সাক্ষ্য দেবেন মামলার তদন্তকারী অফিসার তথা আমতার তৎকালীন সার্কেল ইনস্পেক্টর (সিআই) শুভাশিস চক্রবর্তী। তিনিই মামলার শেষ এবং মূল সাক্ষী। গ্রামীণ জেলা পুলিশের এক কর্তা জানান, সাক্ষ্যগ্রহণেই বেশি সময় লাগে। বাকি দু’টি পর্বে এত সময় লাগে না। ২০১৪ সালের ৫ ফেব্রুয়ারি রাত সাড়ে ১০টা নাগাদ মুক্তিরচক গ্রামের দুই তৃণমূল নেতা-সহ ১০ জনের বিরুদ্ধে জোর করে একটি বাড়িতে ঢুকে এক মহিলা ও তাঁর জেঠশাশুড়িকে ধর্ষণ এবং তাঁদের শারীরিক নিগ্রহের অভিযোগ ওঠে। শরীরের বিভিন্ন জায়গায় ক্ষত নিয়ে নিগৃহীতারা উলবেড়িয়া মহকুমা হাসপাতালে বহুদিন ভর্তি ছিলেন। শুনানি শেষ পর্বে এসে যাওয়ায় সন্তোষ প্রকাশ করেছেন নিগৃহীতারা। তাঁদের মধ্যে একজন বলেন, ‘‘আমরা সুবিচারের আশায় দিন গুনছি।’’ তাঁদের আইনজীবী রেজাউল করিম বলেন, ‘‘মামলা যেহেতু শেষ পর্যায়ে চলে এসেছে, তাই ওই মহিলাদের নিরাপত্তার স্বার্থে পুলিশ প্রহরা আরও বাড়ানো উচিত।’’ গ্রামীণ জেলা পুলিশের এক কর্তা জানান, দুই মহিলার বাড়ির সামনে পুলিশ প্রহরায়
কোনও ফাঁক নেই। গণধর্ষণের অভিযোগ পাওয়ার তিন দিনের মধ্যে বরুণ মাখাল রঞ্জিত মণ্ডল নামে অভিযুক্ত দুই তৃণমূল নেতা-সহ ১০ জনকেই পুলিশ গ্রেফতার করে। ৮৭ দিনের
মাথায় পুলিশ অভিযুক্তদের বিরুদ্ধে চার্জশিট দেয়। ২০১৪ সালেরই
জুলাই মাসে উলুবেড়িয়া মহকুমা আদালতে অভিযুক্তদের বিরুদ্ধে চার্জগঠন হয়। ওই মাসেই মামলাটি শুনানির জন্য আমতা আদালতে পাঠিয়ে দেওয়া হয়। সাক্ষী করা হয়
৪২ জনকে। তবে তদন্ত ও চার্জশিট পেশ যত দ্রুত হয়, সেই গতি মামলার শুনানি চলাকালীন না-থাকায় দুই নির্যাতিতা এবং তাঁদের পরিবারের লোকজন ক্ষোভ প্রকাশ করেন। ২০১৫ সালের অগস্ট মাস নাগাদ শুরু হয় শুনানি। পুলিশ জানায়, প্রথমে সরকারি আইনজীবী ঠিক না-হওয়া, ফরেন্সিক পরীক্ষার রিপোর্ট আসতে দেরি হওয়া, সাক্ষী পুলিশ আধিকারিক এবং চিকিৎসকদের অনেকে নির্দিষ্ট দিনে সাক্ষ্য দিতে না-আসায় শুনানি বারবার পিছিয়েছে। দু’বার বিচারকও বদলি হয়েছেন। এ দিকে, চার্জশিট পেশ হয়ে যাওয়ার পরেও হাইকোর্ট থেকে অভিযুক্তরা জামিন পেয়ে যাওয়ায় দুই নির্যাতিতার পরিবার আতঙ্কিত হয়ে পড়েন। অভিযুক্তরা তাঁদের উপরে হামলা করতে পারে বলে পুলিশের কাছে অভিযোগ জানান তাঁরা। যদিও ধর্ষণের অভিযোগ ওঠার পর থেকেই দুই মহিলার বাড়ির সামনে হাইকোর্টের নির্দেশে পুলিশের অস্থায়ী শিবির বসানো হয়। অভিযুক্তেরা জামিন পাওয়ায় দুই মহিলার জন্য বাড়তি নজরদারিরও ব্যবস্থা করে পুলিশ। জেলা (গ্রামীণ) পুলিশের কর্তারা অবশ্য জানান, অভিযুক্তেরা জামিন পেলেও গ্রামে ঢুকতে পারবে না। আদালতের নিষেধ রয়েছে। সেটা কঠোর ভাবে দেখা হচ্ছে।"
স্কুলের পঞ্চম শ্রেণির ছাত্রী ধর্ষণে দোষী সাব্যস্ত হওয়া প্রধান শিক্ষককে মৃত্যুদণ্ডের সাজা শোনাল বিহারের একটি আদালত।  সোমবার পটনায় যৌন নির্যাতন থেকে শিশুদের সুরক্ষা প্রদানের জন্য গঠিত পকসো আদালতের বিচারপতি অওধেশ কুমার এই রায় শোনান। মৃত্যদণ্ডাদেশপ্রাপ্ত অরবিন্দ কুমারকে ১ লক্ষ টাকা জরিমানাও করেন তিনি। অরবিন্দ কুমারের পাশাপাশি ফুলওয়ারি শরিফে অবস্থিত ওই স্কুলের অন্য এক শিক্ষক অভিষেক কুমারও দোষী সাব্যস্ত হয়েছেন। তাঁকে যাবজ্জীবনের সাজা শোনানো হয়েছে। জরিমানা করা হয়েছে ৫০ হাজার টাকা। ২০১৮-র সেপ্টেম্বরে ঘটনাটি প্রথম সামনে আসে। ওই দু’জনের বিরুদ্ধে থানায় অভিযোগ দায়ের করেন ১১ বছরের নির্যাতিতার পরিবারের লোকজন। তাঁরা জানান, ঘন ঘন অসুস্থ হয়ে পড়ছিল সে। সেই মতো মেয়েকে চিকিৎসকের কাছে নিয়ে যান তাঁরা। সেখানে দেখা যায় সে গর্ভবতী। তা নিয়ে জিজ্ঞাসাবাদ করতেই সব ঘটনা খুলে বলে সে। প্রধান শিক্ষক এবং এন্য এক শিক্ষক মিলে তার উপর অত্যাচার চালিয়েছে বলে জানায়। পকসো এবং অন্যান্য আইনের বিভিন্ন ধারায় এত দিন ওই দু’জনের বিরুদ্ধে মামলা চলছিল।
“হাতের ৫টা আঙুল সমান হয় না। পরবর্তী কালে যদি দেখা যায় একজন সেলিব্রিটি নিজের মত বদলেছেন বা তাঁর সত্ত্বাকে কেউ কিনতে সক্ষম হয়েছে, তার দায়ভার যেন তাঁর পেশার মানুষদের উপর এসে না পড়ে।”  বিধানসভা ভোটের প্রাক্কালে তারকাদের আকস্মিক রাজনৈতিক মত পরিবর্তনের প্রেক্ষিতে এই মন্তব্য করেছেন এখন শিরোনাম জুড়ে থাকা অভিনেত্রী সায়নী ঘোষ। টলিউডের কয়েকজন স্বার্থসিদ্ধির মোহে  ‘হাওয়া বুঝে’ রাজনৈতিক মতাদর্শ বদলে ফেলছেন, এমনটাই দাবি তাঁর। সায়নীর কথায়, কোনদিকে হাওয়া বইছে, তা বুঝে নিয়ে অপেক্ষাকৃত শক্ত খুঁটি ধরে নিজের বৈতরণী পার করতে চাইছেন কিছু মানুষ।  পুরো বক্তৃতা জুড়ে যদিও কোনও তারকার নাম উল্লেখ করেননি অভিনেত্রী। তবুও অনেকেই মনে করছেন, কথাগুলো রুদ্রনীল ঘোষের দিকে ছুঁড়ে দিয়েছেন সায়নী। বিজেপিতে যোগদানের পরেই রুদ্রনীলের অতীতের রাজনৈতিক মতাদর্শ নিয়ে কাটাছেড়া শুরু হয়েছিল। অভিনেতার পুরনো কিছু সাক্ষাৎকারে তাঁর ভিন্ন রাজনৈতিক অনুরক্তির কথাও  হালফিলে ঘোরাফেরা করছে নেট-মাধ্যমে। তবে কি সেই আগুনেই ঘি ঢেলে দিল সায়নীর বক্তব্য? নাম না করেই রুদ্রনীলকে কটাক্ষ করলেন বিজেপির সঙ্গে প্রকাশ্য বিতণ্ডায় জড়িয়ে থাকা সায়নী?   যে বক্তৃতা সভায় তারকাদের ঘন ঘন রাজনৈতিক মত বদল নিয়ে সায়নী সরব হয়েছিলেন, সেখানে উপস্থিত ছিলেন অভিনেতা রাহুল বন্দ্যোপাধ্যায়। অভিনেত্রীর বিপরীত মত নিয়ে প্রশ্ন তোলেন তিনি। যে সায়নী ‘ভবিষ্যতের ভূত’ মুক্তি না পাওয়ায় রাজ্যের শাসক দলের বিরুদ্ধে আন্দোলনে নেমেছিলেন, তিনি কী করে মঞ্চে দাঁড়িয়ে সেই দলেরই নেতা মদন মিত্রকে ‘বাংলার ক্রাশ’-এর শিরোপা দিলেন, সেই প্রশ্নের উত্তর জানতে চেয়েছিলেন রাহুল।  তৎক্ষণাৎ উত্তর না দিলেও আনন্দবাজার ডিজিটালকে সায়নী বলেন, “প্রথমত জানিয়ে রাখি, মদন মিত্রকে আমি বাংলার মেয়েদের ক্রাশ বলিনি। অর্জুন সিংহের সঙ্গে মদন মিত্রের কথোপকথনের একটি ভিডিয়ো ভাইরাল হয়েছিল। সেখানেই বিতর্কের মধ্যে মদন মিত্র বলেছিলেন, তিনি বাংলার ক্রাশ। আমি সেই কথাটাই মজার ছলে তাঁকে বলেছিলাম।”  সায়নী জানান, মদন মিত্র যে সে দিন সভায় থাকবেন, তা তিনি জানতেন না। তবে অতীতে মদন যে তাঁর পক্ষে কথা বলেছেন, সে বিষয়ে সায়নী অবগত। তাই সৌজন্যের খাতিরেই তিনি সে দিন তৃণমূল নেতার সঙ্গে কথা বলেন এবং নেহাতই ইয়ার্কির ছলে তাঁকে ‘বাংলার ক্রাশ’ বলেছিলেন।  রাহুলের কথার সূত্র ধরেই ‘ভবিষ্যতের ভূত’-এর সময় তৃণমূলের বিরুদ্ধে প্রতিবাদ প্রসঙ্গে সায়নীর বক্তব্য, “আমি তো এখনও তৃণমূলে যোগদান করিনি। কেন ধরে নেওয়া হচ্ছে যে আমি সেই দলের অংশ। যদি যোগদান করেও থাকি বা নাও করে থাকি সেটার সঙ্গে 'ভবিষ্যতের ভূত'-এর কথা টেনে আনা হচ্ছে কেন। ওই সময় আমার যেটা ভুল মনে হয়েছে, আমি সেটা নিয়ে কথা বলেছি। তার বিরোধিতাও করেছি। আমার সেই পদক্ষেপের জন্য তৃণমূল থেকে কেউ আমাকে মেরে ফেলার বা ধর্ষণের হুমকি দেয়নি।”  সায়নী মনে করেন, সেই সময় একজন শিল্পী হিসেবে যা করা উচিত ছিল,  তিনি তাই করেছেন। ‘ভবিষ্যতের ভূত’-এর সঙ্গে মদন মিত্রের প্রসঙ্গের তুলনা টেনে রাহুল ভুল করেছেন, সে কথাও স্পষ্ট  বলেন অভিনেত্রী।  বিজেপির বিরুদ্ধে যত সুর চড়াচ্ছেন অভিনেত্রী, তার সঙ্গেই জোরালো হচ্ছে তাঁর তৃণমূলে যোগ দেওয়ার গুঞ্জন। তবে সায়নী  জানিয়েছেন, এই মুহূর্তে তিনি কোনও রাজনৈতিক দলে যোগদান করেননি। তবে ভবিষ্যতে রাজনীতিকে বেছে নিলেও তাঁকে নিয়ে মানুষের অসুবিধা হওয়ার কথা নয় বলেই মনে করেন তিনি। সায়নীর কথায়, “আমার নামে কোনও ক্রিমিনাল রেকর্ড নেই, কোনও দুর্নীতিও করিনি। তা হলে আমি কখনও রাজনীতিতে যোগ দিলে কারওর তো অসুবিধা হওয়ার কথা নয়।”  বিজেপির সঙ্গে প্রকাশ্য বিতণ্ডায় জড়ানোর পর, সায়নীর দিকে উড়ে আসে ধর্ষণ এবং প্রাণে মেরে ফেলার হুমকি। সেই সময় তৃণমূল এবং সিপিএম, দুই দলই পাশে থাকার আশ্বাস দেয় অভিনেত্রীকে। মমতা বন্দ্যোপাধ্যায় স্বয়ং সায়নীর জন্য পুলিশই নিরাপত্তার ব্যবস্থা করে দিয়েছেন। কিন্তু এই সাহায্যের পরিবর্তে অভিনেত্রীর থেকে কোনও রকম রাজনৈতিক সমর্থনের দাবি রাখেননি মমতা।  সায়নী বলেন, “দিদি কথা দিয়েছিলেন আমাকে নিরাপত্তা দেবেন, কথা রেখেছেন তিনি। রাত ২টোর সময় ফেরে কাজ করে, মারতে ২ মিনিটও সময় লাগবে না, এমন ধরনের হুমকিও পেয়েছি আমি। আমার নিরাপত্তার দায়িত্ব কি আমার ৬৫ বছর মা-বাবা নেবেন? আমার মত দেবলীনাদিও প্রচুর হুমকি পেয়েছে।  ওকেও তাই নিরাপত্তা দেওয়া হয়েছে। সেটা নিয়ে এত বড় ইস্যু করার কিছু আছে বলে আমার মনে হয় না।”
জোড়াবাগানে নাবালিকাকে ধর্ষণ করে খুনের ঘটনায় ধৃত দ্বিতীয় অভিযুক্ত রণবীর তাঁতি ওরফে রঘুবীরকে আগামী ১৮ ফেব্রুয়ারি পর্যন্ত পুলিশি হেফাজতে রাখার নির্দেশ দিল আদালত। মঙ্গলবার তাকে লালবাজার থেকে নিয়ে আসা হয় ব্যাঙ্কশালের বিশেষ পকসো আদালতে। সেখানেই ওই নির্দেশ দেন বিচারক। গত সপ্তাহে ধর্ষণ করে খুন করা হয় ৯ বছরের ওই বালিকাকে। সেই ঘটনায় রাম কুমার নামে এক দারোয়ানকে প্রথমে গ্রেফতার করে পুলিশ। তাকে জেরা করে খোঁজ মেলে রঘুবীরের। সোমবার তাকে ধরা হয়। পুলিশ জানিয়েছে, ঘটনার পরপরই বিহারে পালিয়ে গিয়েছিল ওই অভিযুক্ত। এ দিন আদালতে তোলা হলে রঘুবীরের মধ্যে কোনও অনুশোচনা দেখা যায়নি। আগাগোড়া সে ছিল ভাবলেশহীন। তার হয়ে কোনও আইনজীবীও সওয়াল করেননি। পুলিশ জানিয়েছে, রঘুবীরকে জেরা করে তার একটি মোবাইল উদ্ধার করা হয়েছে। সেটি পাঠানো হয়েছে ফরেন্সিক পরীক্ষায়। পুলিশের দাবি, ঘটনার দিন ওই বালিকা অচৈতন্য হয়ে পড়লে ছুরি দিয়ে তার গলা কেটেছিল রঘুবীরই। তদন্তকারীরা জানান, পুরনো কোনও অপরাধের সঙ্গে এই দুই অভিযুক্তের যোগ রয়েছে কি না, তা খতিয়ে দেখা হচ্ছে। বিশেষত, যে ভাবে ওই নাবালিকার উপরে যৌন নির্যাতন চালানো হয়েছে এবং অচৈতন্য হয়ে পড়ার পরে তার গলা কাটা হয়েছে, তা দেখে তদন্তকারীরা কোনও সম্ভাবনাই উড়িয়ে দিচ্ছেন না। এ দিকে, ওই ঘটনার পিছনে জড়িত বলে রাম এবং রঘুবীর দু’জনেই দু’জনের দিকে আঙুল তুলে বিভ্রান্ত করছে তদন্তকারীদের। তা থেকে পুলিশের অনুমান, ওই দু’জনের অতীত অপরাধের রেকর্ড থাকলেও থাকতে পারে। সেই কারণে তাদের বাড়ি যেখানে, সেই বিহার এবং ঝাড়খণ্ড পুলিশের সঙ্গে যোগাযোগ করা হচ্ছে।  
"এক নাবালিকার মৃতদেহ ঘিরে চাঞ্চল্য ছড়াল জোড়াবাগান থানা এলাকায়। ৯ বছরের ওই নাবালিকা বুধবার রাত থেকেই নিখোঁজ ছিল। বৃহস্পতিবার সকালে এলাকারই একটি বহুতলের সিঁড়ি থেকে তার মৃতদেহ উদ্ধার করেন স্থানীয় বাসিন্দারা। শোভাবাজার থেকে জোড়াবাগানে মামারবাড়িতে বেড়াতে এসেছিল সে। পরিবারের অভিযোগ, যৌন নির্যাতনের পর খুন করা হয়েছে তাকে।  খবর পেয়েই ঘটনাস্থলে আসেন স্থানীয় বিধায়ক তথা রাজ্যের নারী ও শিশু কল্যাণ প্রতিমন্ত্রী শশী পাঁজা। তিনি বলেন, ‘‘যৌন নির্যাতনের যে অভিযোগ উঠেছে, তা খতিয়ে দেখা হচ্ছে। অপরাধ দমন শাখার যুগ্ম কমিশনার সকাল থেকেই ঘটনাস্থলে রয়েছেন। সমস্ত প্রক্রিয়া মেনে তদন্ত চলছে। শিশুটির পরিবারের সঙ্গে আমরাও ঘটনাস্থলে আছি।’’ তাঁর সংযোজন, ‘‘ঘটনাস্থলটি আমার বিধানসভা এলাকার মধ্যে পড়ে। তাই আমি এলাকাটি ভাল করে চিনি। এই ধরনের অপরাধের ঘটনা এখানে প্রথম ঘটল।’’ এর পর শশী বলেন, ‘‘শিশুটি তার দিদার কাছে এসেছিল। এখানে যে সে প্রথমবার এসেছে, তা নয়। এর আগেও অনেকবার এসেছে। মেয়েটির বাড়ি যেখানে, সেই ১৮ নম্বর ওয়ার্ড এলাকাটি আমার বিধানসভা অঞ্চলের মধ্যে পড়ে।’’
কলকাতা পুলিশের যুগ্ম কমিশনার মুরলী ধর (অপরাধ দমন শাখা)ও পৌঁছেছেন এলাকায়। পরিবারের পাশাপাশি পুরসভার স্থানীয় কো-অর্ডিনেটরও অভিযোগ করেন, যৌন নির্যাতন করে খুন করা হয়েছে ওই নাবালিকাকে। বিষয়টি খতিয়ে দেখে তদন্ত শুরু করেছে পুলিশ। ঘটনাস্থলে জোড়াবাগান থানার পুলিশ ছাড়াও ফরেনসিক দলের প্রতিনিধিরা এসে পৌঁছেছেন। আনা হয়েছে প্রশিক্ষিত কুকুরের দল।  এই ঘটনায় প্রশিক্ষিত কুকুরের দলটি গুরুত্বপূর্ণ ভূমিকা পালন করতে পারে বলে মনে করছে তদন্তকারীরা। যেখানে ঘটনাটি ঘটেছে, সেই এলাকায় গোয়েন্দা কুকুরদের বারবার এগিয়ে যেতে দেখা গিয়েছে। কাছেই রবীন্দ্র সরণি। পুলিশের অনুমান এই পথেই অপরাধী পালিয়েছে।"
এক নাবালিকাকে পাঁচ মাস ধরে লাগাতার ধর্ষণের পর বিক্রি করে দেওয়ার অভিযোগ উঠল কর্নাটকের চিকমাগালুরে। এই ঘটনায় ১৭ জনের বিরুদ্ধে অভিযোগ দায়ের হয়েছে। এখনও পর্যন্ত গ্রেফতার ৮ জন। পুলিশ জানিয়েছে, এই ঘটনায় মূল অভিযুক্ত নাবালিকার কাকিমা। তিনিই নির্যাতিতাকে ধর্ষকদের হাতে তুলে দেন। গত ৩০ জানুয়ারি চিকমাগালুরের স্রিঙ্গেরি থানায় অভিযোগ দায়ের করে জেলা শিশু কল্যাণ কমিটির চেয়ারম্যান। তার পরই পুলিশ তদন্তে নেমে এই ঘটনায় জড়িত ৮ জনকে গ্রেফতার করে। বাকিদের খোঁজে তল্লাশি চালাচ্ছে তারা। জেলার অতিরিক্ত পুলিশ সুপার স্মৃতি জানিয়েছেন, পাথর খাদানে কাজ করত ওই নাবালিকা। গিরিশ নামে এক বাস চালকের সঙ্গে তার পরিচয় ছিল। অভিযোগ, গিরিশই তাকে প্রথমে ধর্ষণ করে। তার পর তারই এক বন্ধুকে মেয়েটির ফোন নম্বর দেয় সে। অভি নামে সেই ব্যক্তিও নাবালিকাকে ধর্ষণের পর তার ছবি, ভিডিয়ো তুলে ফাঁস করে দেওয়ার হুমকি দিতে থাকে। তার পর এক এক করে ১৭ জন মিলে নাবালিকাকে ৫ মাস ধরে ধর্ষণ করে বলে অভিযোগ। শুধু তাই নয়, তাকে বিক্রিও করে দেওয়া হয়। আর এই কাণ্ডের মূল পাণ্ডা নাবালিকার কাকিমা। মা মারা যাওয়ার পর কাকিমার সঙ্গেই তাঁর বাড়িতে থাকত নাবালিকা। কাকিমার বিরুদ্ধে নাবালিকাকে অভিযুক্তদের হাতে তুলে দেওয়া এবং ধর্ষণে সাহায্য করার অভিযোগে গ্রেফতার করা হয়েছে। এই ঘটনা নিয়ে রাজনৈতিক তরজা শুরু হয়ে গিয়েছে। কর্নাটক কংগ্রেসের মুখপাত্র লাবণ্য বিজেপি-র বিরুদ্ধে আঙুল তুলেছেন। তাঁর অভিযোগ, এত বড় একটা কাণ্ডের পরও বিজেপি চুপ রয়েছে। শুধু তাই নয়, তাঁর আরও অভিযোগ, এই ঘটনায় যাদের বিরুদ্ধে এফআইআর দায়ের করা হয়েছে তাদের অনেকেই বিজেপি-র সঙ্গে যুক্ত। তিনি বলেন, “দেশের যেখানেই মহিলা বা শিশুরা অত্যাচারিত হচ্ছেন, সেই ঘটনায় বিজেপি-র বিধায়ক থেকে কর্মীদের জড়িয়ে থাকার ঘটনা সামনে আসছে।” যদিও লাবণ্যের এই অভিযোগের পর কোনও প্রতিক্রিয়া আসেনি কর্নাটক বিজেপি-র তরফে।
ধস্তাধস্তির কোনও চিহ্ন মেলেনি ‘ধর্ষিতা’র শরীরে। তা সত্ত্বেও কোনও এক জনের পক্ষে একই সময়ে তার নিজের জামাকাপড় খুলে, অন্য কারও জামাকাপড় খুলিয়ে তাকে ‘ধর্ষণ’ করা আদৌ সম্ভব নয়। দু’জনের সম্মতিতেই হয়েছে ওই শারীরিক মিলন। ধর্ষণের দায়ে শাস্তি পাওয়া এক আসামিকে এই যুক্তিতেই বেকসুর খালাস ঘোষণা করেছেন বম্বে হাই কোর্টের নাগপুর বেঞ্চের বিচারপতি পুষ্পা গানেদিওয়ালা। ‘পকসো’ আইনে শিশুদের যৌন নির্যাতনের সংজ্ঞা নিয়ে বম্বে হাই কোর্টের নাগপুর বেঞ্চের এই মহিলা বিচারপতির একটি পর্যবেক্ষণ ও রায়ের উপর দিনকয়েক আগেই স্থগিতাদেশ জারি করেছে সুপ্রিম কোর্ট। তার পর সামনে এল এই রায়। বিচারপতি গানেদিওয়ালা তাঁর পর্যবেক্ষণে বলেন, ‘‘মেডিক্যাল রিপোর্টেও ধস্তাধস্তির কোনও চিহ্ন মেলেনি। তা সত্ত্বেও অভিযুক্তের পক্ষে একই সময়ে তার নিজের জামাকাপড় খুলে, অন্য কারও জামাকাপড় খুলিয়ে তাকে ‘ধর্ষণ’ করা আদৌ সম্ভব নয়। দু’জনের সম্মতিতেই হয়েছে ওই শারীরিক মিলন।’’ এর আগে বিশেষ শুনানি আদালতে অভিযুক্তকে ১০ বছরের সশ্রম কারাদণ্ড দিয়েছিল। যবতমালের বাসিন্দা ২৬ বছর বয়সি অভিযুক্ত সুরজ কাসারকার তাঁর কারাদণ্ডের আদেশ পুনর্বিবেচনার আর্জি জানিয়েছিল বম্বে হাই কোর্টের নাগপুর বেঞ্চে। ২০১৩ সালের ঘটনা। আদালত জানিয়েছে, ওই বছরের ২৬ জুলাই ‘নির্যাতিতা’র মা পুলিশের কাছে নিয়ে যান তাঁর মেয়েকে। সেখানে এফআইআর করা হয়। সেই এফআইআর-এ ‘নির্যাতিতা’র বয়স লেখা হয়েছিল ১৫ বছর। কিন্তু ঘটনার সময় ‘নির্যাতিতা’ প্রাপ্তবয়স্ক ছিলেন না এমন প্রমাণ আদালতের কাছে নেই। এর আগে বিশেষ শুনানি আদালত অভিযুক্তকে ১০ বছরের কারাদণ্ড দিলেও এফআইআর-এ নথিবদ্ধ ধর্ষিতার বয়স নিয়ে সংশয় প্রকাশ করেছিল। তারই প্রেক্ষিতে বম্বে হাই কোর্টের নাগপুর বেঞ্চে শাস্তি মকুবের আর্জি জানিয়েছিল অভিযুক্ত। এফআইআর-এ অভিযোগকারিণী জানান, রাত সাড়ে ৯টা নাগাদ ঘটনাটা ঘটেছিল। ওই সময় তাঁর মা প্রকৃতির ডাকে সাড়া দিতে বাড়ির বাইরে বেরিয়েছিলেন। দাদা মেঝেতে ঘুমোচ্ছিলেন। সেই সময়েই প্রতিবেশী সুরজ মদ্যপ অবস্থায় বাড়িতে ঢুকে তাঁর মুখ চেপে ধরে। নিজের জামাকাপড় খুলে, তাঁর জামাকাপড়ও খুলে দেয়। তার পর তাঁকে ধর্ষণ করে তাঁর জামাকাপড়গুলি নিয়ে চলে যায়। মা বাড়িতে ফিরে আসার পর ‘নির্যাতিতা’ তাঁকে গোটা ঘটনা জানান। তার পর মা তাঁকে পুলিশের কাছে নিয়ে যান। বিচারপতি গানেদিওয়ালা বলেছেন, ‘‘অভিযোগকারিণীর এই বয়ান বিশ্বাসযোগ্য নয়। তিনি ঘটনার সময় প্রাপ্তবয়স্ক ছিলেন না, এমন কোনও প্রমাণ আদালতে দাখিল করা হয়নি। তাই এই ঘটনা দু’জনের সম্মতিতেই ঘটেছিল, এমনটা না ভাবার কোনও কারণ নেই।’’ ‘‘মা না নিয়ে গেলে পুলিশে অভিযোগ করতাম না’’, অভিযোগকারিণীর এই বক্তব্য নিয়েও প্রশ্ন তোলেন বিচারপতি গানেদিওয়ালা।
এক নাবালিকাকে ধর্ষণ করে এক যুবক। তাঁর বাবা এর পর মেয়েটির পরিবারকে ধর্মান্তরণের জন্য চাপ দেন বলে অভিযোগ। অভিযুক্ত সেই বাবা এবং ছেলেকে গ্রেফতার করল যোগী রাজ্যের পুলিশ। উত্তরপ্রদেশের বালিয়ার ঘটনা। পুলিশ জানিয়েছে, নাবালিকা ধর্ষণে অভিযুক্ত ২১ বছরের তরুণের নাম আব্দুল রহমান ওরফে গোলু। বালিয়ার একটি গ্রামের বাসিন্দা। ১৪ বছরের ওই নাবালিকা যখন বাড়িতে একা ছিল, তখন তাকে ধর্ষণ করেন গোলু এবং ওই ঘটনা ভিডিয়ো করে রাখা হয়। সেই ভিডিয়ো দেখিয়ে যৌন সম্পর্কের জন্য ফের হুমকি দেওয়া হয় বলেও অভিযোগ। মেয়েটি পরিবাকে ঘটনার কথা জানিয়েছিল। তার পর নির্যাতিতার বাবা অভিযুক্তের বাবা কলিমকে ঘটনার কথা জানিয়ে ভিডিয়ো মুছে দেওয়ার জন্যও অনুরোধ করেছিলেন। কিন্তু কলিম মেয়েটির পরিবারকে ধর্মান্তরণের জন্য চাপ দেন বলে অভিযোগ। বলেন, ধর্মান্তরণ হলে তিনি বা তাঁর ছেলে নির্যাতিতাকে বিয়ে করবেন। এর পরই বালিয়া থানায় অভিযোগ করেন নির্যাতিতার বাবা। তাঁর অভিযোগের ভিত্তিতে ভারতীয় দণ্ডবিধির বিভিন্ন ধারা, পকসো আইন এবং সম্প্রতি যোগী রাজ্যে পাশ হওয়া ধর্মান্তরণ আইনে মামলা দায়ের করে পুলিশ। বালিয়ার অতিরিক্ত পুলিশ সুপার সঞ্জয় কুমার বলেছেন, ‘‘১৪ বছরের মেয়েটি যখন একা ছিল, তখন তাকে ধর্ষণ করে গোলু। তিনি ওই ঘটনার ভিডিয়োও করে রেখেছিলেন। সেই ভিডিয়ো দেখিয়ে শারীরিক ফের সম্পর্ক করতে চাইলে নাবালিকা গোটা ঘটনা পরিবারের লোককে জানায়। ২৫ জানুয়ারি মেয়েটির বাবার অভিযোগের ভিত্তিতে মামলা দায়ের হয়েছে।’’ অভিযুক্তদের গ্রেফতার করা হয়েছে বলেও জানিয়েছেন তিনি।
"অভিনেত্রী হওয়ার সঙ্গেই তৃণমূলের সাংসদ তিনি। নুসরত জাহান। তবে সোমবার মঞ্চে দাঁড়িয়েছিলেন শুধুমাত্র একজন নারী এবং  টলিউডের অংশ হিসেবে।  বিজেপির বিরুদ্ধে প্রতিবাদ সভায় নারীদের প্রতি অনাচার নিয়ে আওয়াজ তুললেন অভিনেত্রী। কড়া ভাষায় জানিয়ে দিলেন, বাংলার মেয়েদের ভয় দেখিয়ে দমন করা সম্ভব নয়।  সাম্প্রতিককালে টলিউডের দুই অভিনেত্রী সায়নী ঘোষ এবং দেবলীনা দত্তের সঙ্গে বিজেপির প্রকাশ্য বিতণ্ডা প্রসঙ্গেও কথা বলেন সাংসদ-অভিনেত্রী। নুসরত বলেন, যে রাজ্যের মুখ্যমন্ত্রী একজন মহিলা, সেখানকার মেয়েরা ধর্ষণের হুমকিকে ভয় পায় না।   তাঁর কথায়, “ধর্ষণের হুমকি আমিও পাই। কিন্তু আমি বা এই মঞ্চে উপস্থিত কোনও মহিলা এ ধরনের হুমকি ভয় পায় না। সাহস থাকলে আমাদের ঘরে ঢুকে ধর্ষণ করে দেখাক। বাংলার বাড়িতে বাড়িতে ঝাঁটা আছে, বঁটি আছে। কেউ আমাদের ভয় দেখালে তাঁদের ঝেঁটিয়ে বিদায় করা হবে।” বিরোধী দলের ‘ধর্ম নিয়ে রাজনীতি’কে  কটাক্ষ করে বলেন তিনি মানুষের পাশে রয়েছেন। জাতি-ধর্ম নির্বিশেষে সকলে একসঙ্গে পশ্চিমবঙ্গকে এগিয়ে নিয়ে যাবে। যে দল মানুষের পাশে নেই, তার জায়গা হবে না বাংলার মাটিতে। 
নুসরতের গলায় তীব্র ধিক্কার, “তোমরা বাংলার সংস্কৃতি বোঝ? বোঝ না বলেই এখানকার মেয়েদের অপমান করো। কিন্তু জেনে রাখ, বাংলার মেয়েদের সম্মান তাঁদের হাতেই। তাই তোমরা কেড়ে নিতে পারবে না।”  অন্যায়ের বিরুদ্ধে সমবেত হয়ে এগিয়ে আসার বার্তা শোনা গেল নুসরতের গলায়। মানুষকে ‘চোখ-কান খোলা’ রাখার কথা বললেন তিনি। দাবি করলেন, কোনও ঝামেলা হলেই নিজের দলের মহিলা কর্মীদের এগিয়ে দেয় বিজেপি কারণ মেয়েদের সম্মান করতে জানে না তাঁরা।   মঞ্চ থেকে নেমে যাওয়ার আগে তিনি বললেন, “আজ সায়নী-দেবলীনার সঙ্গে যা হয়েছে তা যাতে আর কোনও মেয়ের সঙ্গে না হয়, সেই জন্যই এই মঞ্চে এসেছি।”  বাংলার মাটিতে কোনও মেয়ের অসম্মান হতে না দেওয়ার অঙ্গীকার নিলেন নুসরত।  মানুষকে ‘সঠিক’-এর পাশে থাকতে বলে মঞ্চ ছাড়লেন সাংসদ-অভিনেত্রী।"
১২ বছরের নাবালিকাকে ধর্ষণ করে মুণ্ডচ্ছেদ করার অপরাধে দাদা ও কাকা, দু’জনকেই ফাঁসির সাজা দিল মধ্যপ্রদেশের একটি স্থানীয় আদালত। আদালত জানিয়েছে, এটি বিরলেরও বিরলতম একটি ঘটনা। সেই কারণে দু’জনকেই ফাঁসির সাজা দেওয়া হয়েছে। সরকারি আইনজীবী তাহির খান জানিয়েছেন, বিচারপতি উমাশঙ্কর আগরওয়াল ভারতীয় দণ্ডবিধির ৩৭৬-এ (ধর্ষণ) ও ৩০২ (খুন) ধারায় দু’জনকেই ফাঁসির সাজা দিয়েছেন। শুনানির সময় জানা গিয়েছে, ২০১৯ সালের ১৩ মার্চ নিখোঁজ হওয়ার পর ওই নাবালিকার দেহ একটি মাঠের মধ্যে পাওয়া যায় কয়েকদিন পরে। পরে জানা যায়, ওই নাবালিকার দাদা তাকে তুলে নিয়ে যায় কাকার বাড়িতে। সেখানে ধর্ষণ করে দু’জনে। তারপর কাস্তে দিয়ে মাথা কেটে ফেলে রেখে যায় মাঠে। আইনজীবী জানিয়েছেন, মোট ২৯ জনের বয়ান রেকর্ড করা হয়েছে। খুনের অস্ত্র হিসাবে একটি রক্তাক্ত কাস্তে উদ্ধার হয়েছে ওই বাড়ি থেকে। ময়নাতদন্তের রিপোর্ট ও ডিএনএ পরীক্ষা করেও দেখা হিয়েছে, এই কাণ্ড অভিযুক্তদেরই। আদালতে নির্যাতিতার আইনজীবী জানিয়েছেন, ‘‘নিজের দাদাকে রক্ষা করতে হাতে রাখি বাঁধত বোন, সেই দাদাই এ ভাবে নারকীয় অত্যাচার চালাবে, তা সত্যিই ভাবনার অতীত।’’ 
ফের যোগী রাজ্যে নারী নির্যাতনের ঘটনা। এ বার মহারাজগঞ্জ জেলার পুরন্দরপুরে ১২ বছরের কিশোরীকে ধর্ষণ করে খুনের অভিযোগ উঠল। মঙ্গলবার সকালে জঙ্গলে ওই কিশোরীর দেহ খুঁজে পান তাঁর আত্মীয়েরা। পুলিশ সূত্রে জানা গিয়েছে, সোমবার মায়ের সঙ্গে বাড়ির কাছাকাছি একটি জঙ্গলে ঘাস কাটতে গিয়েছিল ওই কিশোরী। পরিবারের দাবি, ঘাস কাটার পর, ওই নাবালিকার মা তাকে বাড়ি থেকে সাইকেল নিয়ে  আসতে বলে। বাড়ি থেকে সাইকেল আনতে যাওয়ার পর থেকে কিশোরীর আর কোনও খোঁজ মিলছিল না। এর পর তার শুরু হয় তার খোঁজ। কিশোরীর সাইকেল এবং জুতো পাওয়া গেলেও তার খোঁজ মেলেনি। মঙ্গলবার সকালে ওই নাবালিকার দেহ পাওয়া যায়। ঘটনার তদন্ত শুরু করেছে পুলিশ। ঘটনাস্থলে পুলিশ কুকুর দিয়ে তল্লাশি চালানো হয়। কিশোরীর দেহ পাঠানো হয়েছে ময়নাতদন্তের জন্য। মহারাজগঞ্জের পুলিশ সুপার প্রদীপ গুপ্ত বলেন, ‘‘মঙ্গলবার সকালে পুরন্দরপুরের জঙ্গলে কিশোরীর দেহ পাওয়া যায়। ওই কাণ্ডে মামলা দায়ের করে তদন্ত শুরু হয়েছে। এটা একটা নৃশংস অপরাধ। অভিযুক্তদের বিরুদ্ধে কড়া পদক্ষেপ করা হবে। তাদের বিরুদ্ধে জাতীয় নিরাপত্তা আইনে ব্যবস্থা নেওয়া হবে।’’ অজ্ঞাত পরিচয় অভিযুক্তদের বিরুদ্ধে পকসো আইনেও মামলা দায়ের হয়েছে।
এয়ার ইন্ডিয়ার এক বিমানচালকের বিরুদ্ধে বিয়ের প্রতিশ্রুতি দিয়ে ধর্ষণের অভিযোগ করলেন মুম্বইয়ের এক অভিনেত্রী। সোমবার ওশিওয়ারা থানায় অভিযুক্তের বিরুদ্ধে লিখিত অভিযোগ দায়ের করেছেন তিনি। অভিযুক্তকে গ্রেফতার না করলেও তদন্তে নেমেছে পুলিশ। পুলিশ সূত্রে খবর, ৩৩ বছরের এয়ার ইন্ডিয়ার বিমানচালক অক্ষত শেট্টির বিরুদ্ধে ধর্ষণ তথা বিশ্বাসভঙ্গের অভিযোগ করেছেন অন্ধেরির বাসিন্দা এক মডেল তথা টেলিভিশনের অভিনেত্রী। পুলিশের কাছে তাঁর অভিযোগ, দিন দশেক আগে ওই অভিনেত্রীকে ফোন করে দেখা করতে বলেন অক্ষত। এর পর ওই অভিনেত্রীর বাড়িতে যান তিনি। সেখানে তাঁকে বিয়ের প্রতিশ্রুতি দিয়ে একাধিক বার ধর্ষণ করেন।  পুলিশ জানিয়েছে, একটি ম্যাট্রিমনিয়াল সাইটের মাধ্যমে দু’জনের আলাপ হয়। পরিচয় পর্বের পর তাঁদের মধ্যে প্রায়শই ফোন কথা হত। সোশ্যাল মিডিয়াতেও চ্যাট করতেন তাঁরা দু’জনে। অভিযোগ, বিয়ের প্রসঙ্গ উঠলেই তা এড়িয়ে যেতেন অক্ষত। তবে দিন দশেক আগে তাঁর বাড়িতে এসে দেখা করার পর অভিনেত্রীকে বিয়ের প্রতিশ্রুতি দেন তিনি। এর পর একাধিক বার ধর্ষণ করেন তাঁকে। এ বিষয়ে মুখ খুললে তার ফল ভাল হবে না বলেও হুমকি দেন অক্ষত। এমনকি, অভিযুক্ত তাঁকে খুনেরও হুমকি দিয়েছেন বলে দাবি অভিনেত্রীর। ওই ঘটনার পর সেখান থেকে পালিয়ে যান অক্ষত। অভিনেত্রীর দাবি, দিন দশেক আগেকার ওই ঘটনার পর তাঁর সঙ্গে কথাবার্তা বন্ধ করে দেন অক্ষত। এমনকি, বিয়ের প্রসঙ্গ উঠলেও তা এড়িয়ে যেতে থাকেন তিনি। এর পর পুলিশে অভিযোগ করার সিদ্ধান্ত নেন ওই অভিনেত্রী।  অক্ষতের বিরুদ্ধে ধর্ষণ, বিশ্বাসভঙ্গ ছাড়া প্রতারণার অভিযোগও করেছেন অন্ধেরির ওই যুবতী। ঘটনার তদন্তে নেমে পুলিশ জানিয়েছে, ওই যুবতীর সমস্ত অভিযোগ খতিয়ে দেখা হচ্ছে।  
১৫ বছরের নাবালিকাকে লাগাতার ১৩ মাস ধরে ধর্ষণ, অত্যাচার। আটকে রাখা হত। দেওয়া হত না খাবারও। শেষে যৌনকর্মী হতে বাধ্য করা হয় তাকে। উত্তরপ্রদেশের রাজধানী লখনউয়ে ঘটে যাওয়া এই ঘটনায় চাঞ্চল্য ছড়িয়েছে। পুলিশ অভিযুক্ত চারজনকে গ্রেফতার করেছে। ধৃতদের মধ্যে রয়েছে এই দলের পাণ্ডাও। সে নেপালের বাসিন্দা। বৃহস্পতিবার পুলিশ জানিয়েছেন, নাবালিকার অভিযোগ অনুযায়ী, প্রধান অভিযুক্ত উপেত্রা কুমার ভিন্ন ভিন্ন লোকের বাড়িতে তাকে নিয়ে যেত কাজের প্রলোভন দেখিয়ে। তারপর তাঁদের কাছে অর্থের বিনিময়ে রেখে দিয়ে আসত, তখন চলত যৌন অত্যাচার। নিজেও বারবার ওই নাবালিকাকে ধর্ষণ করেছে উপেত্র। এমনকি, ১৫ দিন ধরে একটি ঘরে বন্ধ করে রাখা হয়েছিল নাবালিকাকে। সেই সময় কিছু খেতেও দেওয়া হয়নি। সম্প্রতি কোনও মতে বন্দিদশা থেকে মু্ক্তি পায় ওই নাবালিকা। বাড়িতে ফিরে অসুস্থ বোধ করলে তার মা তাঁকে চিকিৎসকের কাছে নিয়ে যান। চিকিৎসক জানান, নাবালিকা পাঁচ মাসের অন্তঃসত্ত্বা। বুধবার এই নিয়ে মহানগর থানায় একটি অভিযোগও দায়ের করা হয়। সেই অভিযোগের ভিত্তিতে পেশায় বেসরকারি সংস্থার নিরাপত্তা কর্মী উপেত্র কুমারকে গ্রফতার করে পুলিশ। ধরা পড়ে জিতু কাশ্যপ, বরুণ তিওয়ারি ও অজয় কুমারও। পকসো আইনে এদের বিরুদ্ধে মামলা রুজু করা হয়েছে। ঘটনার সঙ্গে জড়িত বাকিদের খুঁজতে তদন্ত শুরু করেছে পুলিশ। যোগী আদিত্যনাথ সরকার বারবার মহিলাদের নিরাপত্তার কথা বললেও হাথরস, বদায়ুঁ দেখিয়ে দিয়েছে যোগী রাজ্যে নিরাপত্তার কী হাল। পরিস্থিতি যে একটও পাল্টায়নি, এই ঘটনা ফের সেটা প্রমাণ করল।  আরও পড়ুন: দিল্লিতে জোর করে লিঙ্গ পরিবর্তন করিয়ে টানা ৩ বছর গণধর্ষণ ১৩ বছরের কিশোরকে আরও পড়ুন: আমেরিকার কুখ্যাত বাজারের তালিকায় খিদিরপুর মার্কেটও
কিশোরীকে ধর্ষণ করে সেই ঘটনার ভিডিয়ো করার অভিযোগ উঠল তারই প্রেমিক এবং ৪ বন্ধুর বিরুদ্ধে। ঘটনাটি ঘটেছে উত্তরপ্রদেশের বরেলীতে। অভিযোগ, কিশোরীকে বিয়ে করার প্রতিশ্রুতি দিয়ে এক বছরেরও বেশি সময় ধরে ধর্ষণ করে তার প্রেমিক। শুধু তাই নয়, ঘটনার ছবি এবং ভিডিয়ো তুলে সেগুলো ১ জানুয়ারি অনলাইনে ছড়িয়ে দেওয়া হয়েছে। কিশোরীর অভিযোগ, সেই ছবি দেখিয়ে বার বার ব্ল্যাকমেল করা হয়েছে তাকে। ভয় দেখিয়ে একাধিক বার ধর্ষণ করেছে প্রেমিক ও তার বন্ধুরা। বিষয়টি সম্প্রতি প্রকাশ্যে আসে অভিযুক্তদের মধ্যে এক জন সেই ভিডিয়ো সোশ্যাল মিডিয়ায় ছড়িয়ে দেওয়ার পর। তার পরই কিশোরীর পরিবার একটি অভিযোগ দায়ের করেন। সেই অভিযোগের ভিত্তিতে কিশোরীর প্রেমিক এবং তার ৪ বন্ধুর খোঁজে তল্লাশি শুরু করেছে পুলিশ। বরেলীর অতিরিক্ত পুলিশ সুপার সত্যনারায়ণ প্রজাপত জানিয়েছেন, খুব শীঘ্রই অভিযুক্তদের খুঁজে প্রয়োজনীয় ব্যবস্থা নেওয়া হবে। দিন কয়েক আগেই বদায়ুঁতে এক মহিলাকে গণধর্ষণ করে তাঁর যৌনাঙ্গে লোহার রড ঢুকিয়ে দেওয়ার অভিযোগ ওঠে। মহিলাকে মারধর করে তাঁর পা এবং পাঁজর ভেঙে দেয় দুষ্কৃতীরা। যার জেরে মৃত্যু হয় ওই মহিলার। ওই ঘটনায় মূল অভিযুক্তকে গ্রেফতার করেছে পুলিশ।
আদালতের সামনে বড়াই করে মুসলিম ধর্মগুরু আদনান ওকতার বলেছিলেন, ‘‘আমার এক হাজার বান্ধবী আছে’’। কিন্তু তার কথা শেষ পর্যন্ত শুনতে রাজি হয়নি আদালত। যৌন নির্যাতন-সহ মহিলাদের উপর অত্যাচারের একাধিক অভিযোগে ৬৪ বছরের জনপ্রিয় ধর্মগুরু ওকতারকে ১০৭৫ বছরের কারাদণ্ড দিয়েছে আদালত। একটি বিশেষ গোষ্ঠীর প্রধান ওকতারের সংগঠনকে অনেকদিন আগেই অপরাধীদের গোষ্ঠী বলে চিহ্নিত করেছিল তুরস্কের প্রশাসন। ২০১৮ সালে এই সংগঠনের প্রধান ওকতার ও বেশ কয়েকজন অন্য প্রধানদের গ্রেফতার করে পুলিশ। পুলিশ জানায়, ওকতারের প্রতিক্রিয়াশীল ভাবনায় মহিলারা ‘পোষ্য’ বলে বিবেচিত হত। টিভিতে যখন তাকে একা দেখা যেত না, তিনি সর্বত্র মহিলা পরিবেষ্টিত হয়ে থাকতেন। ধর্মগুরু দাবি করতেন, ‘‘তাঁর জীবনে প্রেম বিলিয়ে চলাই লক্ষ্য। অশেষ প্রণয় তার হৃদয়ে আছে।’’ এমনতর সংগঠন ও সংগঠনের প্রধানকে আজ থেকে দু’বছর আগে গ্রেফতার করে পুলিশ। তারপর ২৩৬ জন সন্দেহভাজনকে মামলায় যুক্ত করা হয়, যাদের মধ্যে ৭৮ জনকে গ্রেফতার করে পুলিশ। ১৯৯০ সাল থেকে একাধিক যৌন কেচ্ছায় জড়িয়ে পড়তে দেখা গিয়েছে ওকতারকে। কিন্ত ২০১১ সাল থেকে একাধিক মামলা জমতে থাকে তার নামে। এক মহিলা জানান ধর্ম প্রচারের নামে নৃশংস যৌন অত্যাচার করেন ওকতার। পুলিশ পরে ওকতারের বাড়ি তল্লাশি করে ৬৯ হাজার গর্ভ নিরোধক পায়। যেগুলি জোর করে তার মহিলা অনুগামীদের খেতে বাধ্য করতে ধর্মগুরু। আরও পড়ুন: অ্যানাকোন্ডাকে জল থেকে ডাঙায় তুলতে পারবে ব্ল্যাক প্যান্থার? আরও পড়ুন: আমেরিকার চিড়িয়াখানায় করোনার ছোবলে দুই গরিলা
বাড়ির সকলেই যখন ঘুমোচ্ছিলেন, সেই মধ্যরাতে বাড়িতে ঢুকে পড়েছিল ধর্ষক। পাঁচিল টপকে, বাড়ির দরজা ভেঙে সোজা ১৪ বছরের মেয়ের ঘরে ঢুকে পড়ে সে। যোগী আদিত্যনাথ শাসিত উত্তরপ্রদেশের রাবুপাড়া এলাকায় এই ঘটনা নিয়ে ব্যাপক চাঞ্চল্য ছড়িয়েছে। কৃষক পরিবারের সন্তান ১৪ বছরে নির্যাতিতা বোনের সঙ্গে সেদিন রাতে ঘুমোচ্ছিল। তার অভিযোগ, এক প্রতিবেশী মধ্যরাতে পাঁচিল টপকে তাদের বাড়িতে প্রবেশ করে। তারপর বন্দুক দেখিয়ে মুখ বন্ধ করতে বলে ঘরের মধ্যেই ধর্ষণ করে। তারপর ঘর থেকেধর্ষক পালানোর আগেই নির্যাতিতা চিৎকার শুরু করে। তাতেই বাড়ির লোক জেগে হাতে নাতে ধরে ফেলে ধর্ষককে। শুরু হয় মারধর। পরিবারের লোকের অভিযোগ করেছেন, অনেকদিন ধরেই কিশোরীরকে অনুসরণ করত ওই প্রতিবেশী। নিজেদের মধ্যে আলোচনা হলেও পুলিশে অভিযোগ জানানোর মতো ঘটনা এতদিন ঘটেনি। ওই ঘটনার পর গ্রেটার নয়ডা থানায় অভিযোগ দায়ের করেছে নির্যাতিতার পরিবার। ধর্ষণের সেই অভিযোগের ভিত্তিতে ওই ব্যক্তিকে গ্রেফতার করেছে পুলিশ।  আরও পড়ুন:আটক সেনাকে চিনের হাতে তুলে দিল ভারত আরও পড়ুন: ‘দেশপ্রেমিক’ গডসে-কে এ বার ‘জ্ঞানশালা’ উৎসর্গ হিন্দু মহাসভার
এক আদিবাসী মহিলার দেহ উদ্ধার ঘিরে উত্তেজনা ছড়িয়ে পড়েছে পশ্চিম মেদিনীপুরে ডেবরা এলাকায়। বছর ৩৫-এর ওই মহিলাকে ধর্ষণ করে খুন করা হয়েছে বলে অভিযোগ। পুলিশ জানিয়েছে, ময়নাতদন্তের জন্য দেহ পাঠানো হয়েছে। রিপোর্ট হাতে পাওয়ার পরই জানা যাবে মৃত্যুর প্রকৃত কারণ। পুলিশ ও স্থানীয় সূত্রে জানা গিয়েছে, শনিবার সন্ধ্যায় ওই মহিলার স্বামী বাইরে যান। ফিরে এসে স্ত্রীকে দেখতে পাননি। তখন আশপাশে খোঁজ খবর নেন। অবশেষে  রবিবার সকালে তাঁর প্রতিবেশীরা খবর দেন গোদাবাজার এলাকায় ধানের জমিতে মৃতদেহ পড়ে রয়েছে। মহিলার বাড়ি বারুনিয়া এলাকায়। এই ঘটনার জেরে ক্ষোভে ফেটে পড়েন স্থানীয়রা। তাঁরা লাঠিসোটা হাতে রাস্তায় নেমে পড়েন। খবর পেয়ে ঘটনাস্থলে পৌঁছে পরিস্থিতি সামাল দেয় ডেবরা থানার পুলিশ। পরে দেহ উদ্ধার করে ময়নাতদন্তে পাঠায়।
ধর্ষণের শিকার হয়ে গর্ভবতী হয়ে পড়া উত্তরপ্রদেশে বরেলির ১৫ বছরের কিশোরীর মৃত্যু হল হাসপাতালে। তার গর্ভে ৭ মাসের সন্তান ছিল। গর্ভাবস্থা-সংক্রান্ত জটিলতার কারণেই এই মৃত্যু বলে জানিয়েছেন চিকিত্সকরা। গত শনিবার রাত্রে তাকে হাসপাতালে ভর্তি করা হয়। রবিবার পুলিশ জানিয়েছে বৃহস্পতিবার ওই কিশোরীর মৃত্যু হয়েছে। কিশোরীর বাবা জানিয়েছেন, ডিসেম্বরের প্রথম সপ্তাহে তাঁরা জানতে পারেন তাঁদের মেয়ে ৬ মাসের গর্ভবতী। তার পর তাঁরা মেয়ের কাছে জানতে পারেন, গত বছর জুন মাসে বছর ৩০-এর এক ব্যক্তি আখ ক্ষেতে তাকে ধর্ষণ করে। হুমকি দেয় কাউকে জানালে পরিবারের সদস্যদের মেরে ফেলবে। আতঙ্কে সে বাড়িতে কিছু জানায়নি। কিন্তু ডিসেম্বরে বিষয়টি সামনে আসে। ওই কিশোরীর বাবা ৪ ডিসেম্বর ফতেগঞ্জ পশ্চিম থানায় একটি অভিযোগ দায়ের করেন। ৬ ডিসেম্বর অভিযুক্তকে পকসো আইনে গ্রেফতার করা হয়। পুলিশ জানিয়েছে, এই মামলায় চার্জশিটও ফাইল করা হয়েছে। কিশোরীর বাবা জেলা প্রশাসনের কাছে আবেদন করেন, তাঁর মেয়ের গর্ভপাত করানোর অনুমতি দেওয়ার জন্য। কিন্তু সেই অনুমতিও মেলেনি। বরেলি জেলা হাসপাতালের এক কর্তা জানিয়েছেন, গত শনিবার ওই কিশোরীকে যখন হাসপাতালে আনা হয় তখনই তার অবস্থা যথেষ্ট খারাপ ছিল। পরে আরও অবনতি হয়। চিকিৎসকদের শত চেষ্টাতেও তাকে বাঁচানো যায়নি। বরেলির এক সিনিয়র পুলিশ আধিকারিক রোহিত সিংহ সজ্জন জানিয়েছেন, ময়নাতদন্তে মৃত্যুর কারণ হিসেবে ইনফেকশনের কথা উল্লেখ করা হয়েছে। কিশোরীর বিসেরা সংরক্ষণ করে রাখা হয়েছে।
ফোনই দিল সূত্র। যুবতীকে ধর্ষণ করে খুনের ঘটনায় এক যুবককে গ্রেফতার করল পুলিশ। ঘটনাকে কেন্দ্র করে শুরু হল রাজনৈতিক বিবাদও। বুধবার হেমনগর থানা এলাকার একটি মাঠে খড় ঢাকা দেওয়া এক যুবতীর অর্ধনগ্ন দেহ উদ্ধার হয়েছিল। পুলিশ সূত্রের খবর, দেহের পাশ থেকে একটি মোবাইল ফোন উদ্ধার হয়। যদিও মৃতের পরিবারের দাবি ছিল, যুবতীর কোনও ফোন ছিল না।  উদ্ধার হওয়া ফোনের সূত্র ধরেই তদন্তে নামে পুলিশ। ওই ঘটনায় বৃহস্পতিবার নবকুমার মণ্ডল নামে এক যুবককে পুলিশ গ্রেফতার করে। ধৃতের বাড়ি হেমনগর থানা এলাকাতেই। পুলিশের দাবি, প্রাথমিক তদন্তে জানা গিয়েছে, ওই যুবতীর সঙ্গে সম্পর্ক ছিল নবকুমারের। তবে শুক্রবার মৃতের দাদা বলেন, ‘‘আমার বোনের সঙ্গে কারও কোনও দিন সম্পর্ক ছিল বলে শুনিনি। এটা বিশ্বাস হচ্ছে না। ওই যুবক একা এমন ঘটনা ঘটাতে পারে বলে বিশ্বাস হয় না। পুলিশ ভাল করে তদন্ত করলে বেরিয়ে আসবে, আরও কারা এই ঘটনার সঙ্গে যুক্ত।” পরিবারের অভিযোগ, গণধর্ষণ করে খুন করা হয়েছে যুবতীকে। পুলিশ ধর্ষণ ও খুনের কথা মানলেও গণধর্ষণের অভিযোগ সম্পর্কে মুখ খুলতে চায়নি। ধৃত যুবককে এ দিন বসিরহাট আদালতে তোলা হলে বিচারক পুলিশি হেফাজতের নির্দেশ দিয়েছেন। এই ঘটনাকে কেন্দ্র করে শুরু হয়েছে রাজনৈতিক চাপানউতোরও। এ দিন রাজ্য বিজেপির মহিলা মোর্চার সভানেত্রী অগ্নিমিত্রা পাল কয়েকশো কর্মী-সমর্থক নিয়ে মিছিল করে থানায় পৌঁছন। সেখানে স্মারকলিপি জমা দিয়ে প্রকৃত অপরাধীদের ৭ দিনের মধ্যে গ্রেফতারের দাবি করে অগ্নিমিত্রা। তিনি বলেন, “পুলিশকে বলেছি, আসল দোষীদের যেন আড়াল করা না হয়। সাত দিন সময় দিয়েছি, যদি তার মধ্যে আসল দোষীদের ধরা না হয় তবে ১৫ জানুয়ারি বৃহত্তর আন্দোলন হবে।”  অগ্নিমিত্রা ফিরে যাওয়ার পর সন্ধ্যায় যোগেশগঞ্জ বাজারে পথসভা করছিল বিজেপি। দোষীদের শাস্তির দাবিতে সুর চড়াচ্ছিলেন গেরুয়া নেতারা। অভিযোগ, সভা চলাকালীন তৃণমূলের কর্মী-সমর্থকেরা সেখানে চড়াও হয়। বিজেপির স্থানীয় নেতা অমল মণ্ডলের  অভিযোগ, ‘‘সভা চলাকালীন তৃণমূলের কর্মী-সমর্থকেরা আমাদের কয়েকজনকে মারধর করে। চেয়ার ভাঙচুর করা হয়।’’ অভিযোগ অস্বীকার করে তৃণমূল নেতা প্রবীর হালদার বলেন, “বিজেপি উল্টোপাল্টা বলছিল। যা শুনে বিজেপিরই কিছু কর্মী সমর্থক ওঁদের নেতাদের উপর চড়াও হয়। এর সঙ্গে তৃণমূলের কেউ যুক্ত নয়।”  এই ঘটনার পর বাজারের মধ্যে দোকানপাট বন্ধ করে দেন ব্যবসায়ীরা। ঘটনাস্থলে পৌঁছয় পুলিশ।
কিশোরীকে ধর্ষণের অভিযোগে পরিচিত এক যুবকের বিরুদ্ধে আদালতের দ্বারস্থ হল নির্যাতিতার পরিবার। ওই পরিবারের অভিযোগ, নির্যাতিতা এবং তার মা-কে খুনেরও হুমকি দিয়েছে অভিযুক্ত। এই ঘটনায় পুলিশি নিষ্ক্রিতারও দাবি করেছে ওই পরিবার। শুক্রবার ওই অভিযুক্তকে গ্রেফতার করা হয়েছে বলে জানিয়েছে পুলিশ। তবে হুগলি জেলার এই ঘটনার প্রতিবাদে সোমবার রিষড়া থানার সামনে বিক্ষোভ দেখায় বিজেপি মহিলা মোর্চা। নির্যাতিতার পরিবারের দাবি, ১০ ডিসেম্বর রিষড়া স্টেশন এলাকায় কেনাকাটা করতে যায় বছর ষোলোর ওই কিশোরী। সেখানে একটি নির্মীয়মাণ ফ্ল্যাটে নিয়ে গিয়ে কিশোরীকে ধর্ষণ করে রোহন ডোম নামে এক স্থানীয় যুবক। ঘটনার কথা কাউকে না বলার জন্য ওই কিশোরীকে ভয়ও দেখায় অভিযুক্ত। কিশোরীর মায়ের দাবি, ধর্ষণের কথা তাঁকে জানায় মেয়ে। ওই ঘটনার দু’দিন পরে রিষড়া থানায় অভিযোগ দায়ের করতে যান তাঁরা। অভিযোগ, রিষড়া থানায় তাঁদের নালিশ শোনা হয়নি। এর পর উত্তরপাড়া থানাতে গেলে সেখানে থেকে তাঁদের রিষড়া থানায় পাঠিয়ে দেওয়া হয়। তবে ধর্ষণের অভিযোগ করতে ওই পরিবারের লোকজন থানায় গিয়েছেন শুনে ফের হুমকি দেয় অভিযুক্ত। এ বার মা এবং মেয়ে— দু’জনকেই প্রাণে মেরে ফেলার হুঁশিয়ারি দেয় সে।  গোটা ঘটনার কথা জানিয়ে ওই পরিবারের সদস্যরা এ বার স্থানীয় বিজেপি নেতাদের সাহায্য প্রার্থনা করেন। বিজেপি নেতাদের নিয়েই রিষড়া থানায় যায় ওই পরিবার। পরে ওই যুবকের বিরুদ্ধে অভিযোগ গ্রহণ করে রিষড়া থানা।  আরও পড়ুন: দলত্যাগী সুনীল মণ্ডলের সাংসদ পদ খারিজের আর্জি তৃণমূলের আরও পড়ুন: ছোট আঙারিয়া দিবসে ‘কাছাকাছি’ সভা যুযুধান তৃণমূল-বিজেপি’র পুলিশ জানিয়েছে, শুক্রবার ওই অভিযুক্তকে গ্রেফতার করা হয়েছে। তবে সোমবার দোষীর শাস্তি দাবি করে এবং পুলিশি নিষ্ক্রিয়তার প্রতিবাদে রিষড়া থানার সামনে বিক্ষোভ দেখায় বিজেপি মহিলা মোর্চা-র নেত্রীরা।
নারকীয় ঘটনার সাক্ষী থাকল দিল্লি। দিল্লির পথবাসী এক মা-মেয়েকে ধর্ষণ করে দুই মত্ত। শুধু তাই নয়, যখন ঘটনাটি ঘটছে, তখন আশপাশের কেউ এগিয়ে আসেননি। পুরো ঘটনার ভিডিও করে সোশ্যাল মিডিয়ায় পোস্ট করা হয়। রবিবার সোশ্যাল মিডিয়ায় প্রকাশিত সেই ভিডিওর ভিত্তিতে দুই সন্দেহভাজনকে ইতিমধ্যেই গ্রেফতার করেছে পুলিশ। সন্দেহভাজন দু’জনের নাম সোনু ও অমিত। দু’জনেই স্থানীয় এলাকার বাসিন্দা। পুলিশ তদন্ত করে গ্রেফতার করেছে স্থানীয় সেই বাসিন্দাকেও, যে ওই ভিডিওটি করে সোশ্যাল মিডিয়ায় দিয়েছিল। পুলিশ সূত্রে খবর, ডিসেম্বরের ২৯-৩০ তারিখে এই ঘটনা ঘটে। ভিডিও প্রকাশ্যে আসার পর রবিবার দিনভর পুলিশ প্রাথমিক ভাবে নির্যাতিত দুই মহিলার খোঁজে সিসিটিভি ফুটেজ দেখে স্থানীয় বাস স্টপ, মেট্রো স্টেশন ও বিভিন্ন ঝুপড়িতে সন্ধান চালায়। ঘণ্টা খানেকের মধ্যেই দুই নির্যাতিতার সন্ধান পাওয়া যায়। তদন্তে পুলিশ জানতে পারে, মা-মেয়েকে ধর্ষণ করা হয়েছে ২৯ ডিসেম্বর ও ৩০ ডিসেম্বরের মাঝামাঝি সময়ের রাতে। নির্যাতিতা মায়ের বয়স ৩৫ বছর। আর মেয়ের বয়স ১৮ বছর। মেয়ে বিশেষভাবে সক্ষম। লকডাউনের সময় স্ত্রী, সন্তানকে ছেড়ে নিজের গ্রামে ফিরে গিয়েছেন ওই মহিলার স্বামী। তারপর থেকে ওঁরা একাই থাকেন। ঘটনার দিন রাতে, দুই সন্দেহভাজন প্রথমে নির্যাতিতা দু’জনের সঙ্গে খারাপ ব্যবহার করতে শুরু করে। সেই সময়ে সন্তানকে আগলাতে মা এগিয়ে এসে প্রতিরোধ করতে চেষ্টা করলে খুনের হুমকি দেয়। চেঁচামেচিতে প্রতিবেশীদের ঘুম ভেঙে গেলেও ঘটনার সময় কেউ এগিয়ে আসেননি। উল্টে প্রতিবেশী একজন পুরো ঘটনার ভিডিও করে। তারপর সেটা পোস্ট করেন সোশ্যাল মিডিয়ায়। ভিডিওতে দেখা গিয়েছে, কী ভাবে হাতে ইট তুলে মারার ভঙ্গি করছে ওই দুই মত্ত। আর ওই মহিলা হাতজোড় করে ছেড়ে দিতে বলছেন।পুলিশ জানিয়েছে, তদন্তের স্বার্থে ইতিমধ্যে ওই মহিলা ও তাঁর মেয়ের বয়ান রেকর্ড করা হয়েছে। আরও পড়ুন: টিকাকরণ শুরুর আগে অনেকটাই নিয়ন্ত্রণে করোনা পরিস্থিতি আরও পড়ুন: অক্সফোর্ড টিকা বিক্রির জন্য তৈরি সেরাম, দাম হতে পারে ১০০০ টাকা
আসন্ন নির্বাচনের আগে অসমে ফের ঘর গোছাতে ব্যস্ত তৃণমূল। সেই সময়েই আদালতের নির্দেশ প্রদেশ তৃণমূলের কার্যনির্বাহী সভাপতি তথা চার বারের বিধায়ক গোপীনাথ দাস বড় স্বস্তি পেলেন। পাঁচ বছর ধরে চলা মামলার পরে রাজ্য তৃণমূলের কার্যনির্বাহী সভাপতি, প্রাক্তন মন্ত্রী গোপীনাথ দাসকে নাবালিকা ধর্ষণের অভিযোগ থেকে মুক্তি দিল আদালত।  ২০১৫ সালের সেপ্টেম্বরে বকো বিধানসভা কেন্দ্রের তৎকালীন এআইইউডিএফ বিধায়ক গোপীনাথবাবুর বিরুদ্ধে বাড়ির নাবালিকা পরিচারিকাকে ধর্ষণের মামলা দায়ের হয়। ঘটনাটি নিয়ে রাজ্য-রাজনীতি সরগরম ছিল। কয়েক দিন পরে গ্রেফতার হন গোপীনাথবাবু। দাবি করেন, তাঁর বিরুদ্ধে রাজনৈতিক চক্রান্ত হচ্ছে। জামিন পেলেও রাজনীতির লড়াই থেকে ছিটকে যান দাস। পরে তিনি তৃণমূলের কার্যনির্বাহী সভাপতি হন। তাঁর নেতৃত্বে পঞ্চায়েত ভোটে লড়ে তৃণমূল।  কিন্তু বারবার প্রশ্ন উঠেছে, নাবালিকা ধর্ষণে অভিযুক্ত ব্যক্তিকে কেন দলের দায়িত্ব দেওয়া হয়েছে? প্রাক্তন মন্ত্রী গোপীনাথবাবু আজ বলেন, “গত পাঁচ বছর আমি চূড়ান্ত মানসিক, সামাজিক হেনস্থার মধ্যে দিয়ে গিয়েছি। কিন্তু আইন-ব্যবস্থায় আমার আস্থা ছিল। শেষ পর্যন্ত সত্যের জয় হল। একাংশ রাজনৈতিক নেতার ষড়যন্ত্র ও সংবাদমাধ্যমের একপেশে ভূমিকা আমাকে খলনায়কে পরিণত করেছিল।” অতিরিক্ত দায়রা আদালতের বিচারক শুনানি শেষে জানান, অভিযোগকারিণীর পক্ষের আইনজীবী কোনও অভিযোগই প্রমাণ করতে পারেননি। শুধুই মুখের কথায় অপরাধ প্রমাণ হয় না। যে সব সাক্ষ্য ও তথ্যপ্রমাণ হাজির করা হয়েছে, তা হয় পরস্পরবিরোধী, না হলে বিশ্বাসযোগ্য নয়। এমনকি অভিযোগকারিণী নিজেই পরে ভাষ্য বদল করে জানিয়েছে, গ্রামের কিছু মানুষের চাপে সে গোপীনাথবাবুর নামে মিথ্যে কথা বলেছে। তিনি মোটেই ওই কিশোরীকে ধর্ষণ করেননি। আদালত মনে করছে, ধর্ষণের মিথ্যে মামলা করে গোপীনাথবাবুর ভাবমূর্তি নষ্ট করার চেষ্টা হয়েছে।  গোপীনাথবাবু বলেন, “নাবালিকা ধর্ষণের মতো সংবেদনশীল, ঘৃণ্য অপরাধের আইনি ধারাকে রাজনৈতিক স্বার্থে কী ভাবে অপব্যবহার করা হয়েছে— রাজ্য তথা উত্তর-পূর্বের রাজনীতিতে এই ঘটনা তার প্রকৃষ্ট উদাহরণ হয়ে থাকবে।”
পশ্চিম বর্ধমান জেলার পাণ্ডবেশ্বর থানার অন্তর্গত এবিপিট এলাকায় এক নাবালিকাকে ধর্ষণের অভিযোগে গ্রেফতার কর হল তিন যুবককে। শনিবার সন্ধ্যায় বাড়ির জিনিসপত্র কিনতে গেলে ১৪ বছর বয়সের এক নাবালিকাকে জোর করে তুলে নিয়ে গিয়ে পরিত্যক্ত বাড়িতে গণধর্ষণ করা হয়বলে অভিযোগ। ওই ঘটনায় তিন যুবকের বিরুদ্ধে অভিযোগ দায়ের করা হয়েছে। ঘটনার সময় নির্যাতিতা চিৎকার চেঁচামেচি করলে স্থানীয়  মানুষেরা ঘটনাস্থলে জড় হয়ে যান। তারাই উদ্ধার করেননাবালিকাকে। নির্যাতিতার পরিবারের পক্ষ থেকে পুলিশে করা অভিযোগের ভিত্তিতে তিনজনকে গ্রেফতার করে দুর্গাপুর আদালতে পাঠায় পুলিশ। নাবালিকাকে দুর্গাপুর মহকুমা হাসপাতালে ভর্তি করানো হয়। প্রতিবেশীদের অভিযোগ, সন্ধ্যা থেকেই এলাকায় মত্ত অবস্থায় গোলমাল করছিল কয়েকজন যুবক। পরে তারাই এই কাণ্ড ঘটায়। প্রতিবেশীদের চেঁচামেচিতে প্রাথমিকভাবে পালিয়ে গেলেও পরে পুলিশ বিশাল রুইদাস, মহম্মদ তারিফ ও রোশন পাসোয়ানকে গ্রেফতার করে। আরও পড়ুন: দেশের থেকে বৃদ্ধিতে এগিয়ে রাজ্য, কেন্দ্রের তথ্য দিয়েই মোদী-শাহকে বিঁধলেন অমিত মিত্র আরও পড়ুন: রেকর্ড গড়ে কলকাতা শীতলতম, দিঘা ১০.৭, ঠান্ডায় কাঁপছে দার্জিলিং
মূক ও বধির তরুণীকে ধর্ষণের অভিযোগে এগরার বাসুদেবপুরের এক যুবককে গ্রেফতার করল পুলিশ।   পুলিশ সূত্রের খবর, বছর চব্বিশের ওই তরুণী ছোট থেকেই মায়ের সঙ্গে এগরায় মামার বাড়িতে থাকেন। মা পরিচারিকার কাজ করেন। এক বোনের বিয়ে হলেও শারীরিক প্রতিবন্ধকতার কারণে নির্যাতিতার বিয়ে হয়নি। অভিযুক্ত যুবক চৈতন্য গুচ্ছাইত বাসুদেবপুরই তরুণীর প্রতিবেশী। কয়েক বছর ধরে কেরলে পরিযায়ী শ্রমিকের কাজ করে সে। লকডাউনের জেরে গত অগস্টে চৈতন্য বাড়ি ফিরে আসে। অভিযোগ,  বাড়ি ফিরে সে ওই তরুণীকে বিয়ের প্রতিশ্রুতি দিয়ে তার সঙ্গে একাধিক বার সহবাস করে।  প্রথম দিকে বিষয়টি জানাজানি হয়নি। কিন্তু গত কয়েকদিন ধরে তরুণীর আচরণের অস্বাভাবিকতা দেখেন তাঁর মামার বাড়ি সদস্যেরা। এ ব্যাপারে জানতে চাইলে গত শুক্রবার তরুণী ইশারায় পরিবারের লোকেদের  বিষয়টি জানায়। জানা যায় তরুণী কয়েক মাসের অন্তঃসত্ত্বাও। প্রাথমিক ভাবে চৈতন্যকে তরুণীর পরিবার জিজ্ঞাসাবাদ করলে সে বিষয়টি অস্বীকার করে। এর পরেই শুক্রবার রাতে এগরা থানায় তরুণীর মামা তার বিরুদ্ধে ধর্ষণের অভিযোগ দায়ের করে। ওই অভিযোগের ভিত্তিতে শুক্রবার রাতেই পুলিশ অভিযুক্ত  চৈতন্যকে বাড়ি থেকে গ্রেফতার করে।  তরুণীর পরিবাবের অভিযোগ, টৈতন্য তাঁদের মেয়েকে বিয়ের মিথ্যা প্রতিশ্রুতি দিয়ে ধর্ষণ করেছে।  পুলিশ সূত্রের খবর, তিন মাসের অন্তঃস্বত্ত্বা ওই তরুণী বর্তমানে  এগরা সুপার স্পেশ্যালিটি হাসপাতালে চিকিৎসাধীন। ওই ঘটনা প্রসঙ্গে এগরা থানার পুলিশ আধিকারিক জানিয়েছেন, তরুণীর পরিবারের অভিযোগের ভিত্তিতে অভিযুক্তকে গ্রেফতার করা হয়েছে। ধৃতের বিরুদ্ধে ধর্ষণের মামলা দায়ের হয়েছে। কৃষকদের পাশে কোলাঘাট: দিল্লিতে কৃষক আন্দোলনে পুলিশের অত্যাচারের প্রতিবাদে বিক্ষোভ প্রদর্শন করল কৃষক সংগ্রাম পরিষদ। কৃষি আইনের প্রতিলিপি পুড়িয়ে বিক্ষোভ দেখান সংগঠনের সদস্যরা। শনিবার কোলাঘাটের সিদ্ধা প্রাইমারী স্কুলে অনুষ্ঠিত হয় ওই বিক্ষোভ কর্মসূচি। সভায় ছিলেন পরিষদের সম্পাদক নারায়ণচন্দ্র নায়ক, উৎপল প্রধান প্রমুখ।
"চলন্ত ট্রেনে ধর্ষণ করে এক যুবতীকে রেললাইনে ছুড়ে ফেলে দিল অজ্ঞাতপরিচয় ব্যক্তি। সাতসকালে রেললাইনের পাশে ওই যুবতীকে গুরুতর আহত অবস্থায় পড়ে থাকতে দেখেন এক মোটরম্য়ান। তড়িঘড়ি তাঁকে উদ্ধার করে হাসপাতালে নিয়ে যাওয়া হয়। মঙ্গলবার সকালে নবী মুম্বইয়ের এই ঘটনার পর থেকে হুঁশ ফেরেনি ওই তরুণীর। ঘটনায় তদন্তে নেমে পুলিশের অনুমান, ধর্ষণের পর খুনের উদ্দেশ্যেই চলন্ত ট্রেন থেকে যুবতীকে ঠেলে ফেলে দেয় অভিযুক্ত। অজ্ঞাতপরিচয় অভিযুক্তের বিরুদ্ধে ধর্ষণ-সহ খুনের মামলা রুজু করেছে পুলিশ।
পুলিশ সূত্রে খবর, ঠাণে জেলার টিটবালা শহরের বাসিন্দা ওই যুবতী বয়স ২০ থেকে ২৫-এর মধ্যে। মধ্য মুম্বইয়ের অভিজাত এলাকা পোয়াইতে পরিচারিকার কাজ করেন তিনি। টিটবালায় তাঁর পরিবার থাকলেও পোয়াইতেই গোটা সপ্তাহ কাটাতেন তিনি। তবে সপ্তাহান্তে কাজের শেষে বাড়ি ফিরে যেতেন। মঙ্গলবার সকাল সাড়ে ৬টা নাগাদ ভাসি ক্রিক রেলব্রিজের কাছে রেললাইনের পাশে ওই যুবতীকে বেহুঁশ হয়ে পড়ে থাকতে দেখেন এক মোটরম্যান। মাথা ফেটে গিয়েছে। রক্তে ভেসে যাচ্ছে আশপাশ। দেহের নানা জায়গায় আঘাতের চিহ্ন। স্টেশন মাস্টারের সাহায্যে রেল পুলিশকে খবর দেন তিনি। ওই যুবতীকে পুরসভার হাসপাতালে নিয়ে যাওয়া হয়। পরে শারীরিক অবস্থার অবনতি হলে তাঁকে একটি বেসরকারি হাসপাতালে ভর্তি করানো হয়েছে।
এই ঘটনায় এখনও পর্যন্ত কোনও গ্রেফতারি করেনি পুলিশ। ভাসি জিআরপি-র সিনিয়র ইনস্পেক্টর বিষ্ণু কেশরকর জানিয়েছেন, তদন্তের স্বার্থে ওই যুবতীর বয়ান জরুরি। তবে এখনও পর্যন্ত তাঁর জ্ঞান ফেরেনি। অন্য দিকে, ক্রিক রেলব্রিজের কাছে কোনও সিসিটিভি ক্যামেরা না থাকায় ওই যুবতীর বয়ানের উপরেই নির্ভর করতে হচ্ছে পুলিশ। তিনি বলেন, “পানভেল থেকে ঠাণের মধ্যে ভাসি পর্যন্ত সমস্ত স্টেশনের সিসিটিভি ফুটেজ খতিয়ে দেখা হয়েছে। তবে কোনও স্টেশন থেকেই ওই যুবতীকে ট্রেনে উঠতে দেখা যায়নি।” আরও পড়ুন: কৃষক বিক্ষোভ নিয়ে মোদীর আক্রমণ মমতাকে, পাল্টা আক্রমণে তৃণমূল আরও পড়ুন: অতিমারির ধাক্কা সামলে উঠছে ভারতীয় অর্থনীতি, দাবি আরবিআইয়ের এই ঘটনায় যুবতীকে খুনের জন্যই ট্রেন থেকে ফেলে দেওয়া হয়েছে বলে অনুমান করছেন তদন্তকারীরা। ইনস্পেক্টর বিষ্ণু বলেন, “ওই যুবতীর মাথায় ভারী বস্তু দিয়ে আঘাত করা হয়েছে। পাশাপাশি, তাঁর গায়ের ক্ষতের চিহ্ন দেখে বোঝা যাচ্ছে যে চলন্ত ট্রেন থেকে ধাক্কা মেরে ঠেলে ফেলে দেওয়া হয়।”"
"১০ বছরের মেয়েকে ধর্ষণ করে খুন করার অভিযোগে উত্তরাখণ্ডের হরিদ্বার জেলায় পুলিশ সোমবার রাতে গ্রেফতার করল এক যুবককে। দুপুর ৩টে থেকে নিখোঁজ ছিল নির্যাতিতা। পরিবারের লোক জানিয়েছে, খেলার জন্য মাঠে গিয়েছিল সে। তার পর আর ফিরে আসেনি। পরে নিকটস্থ একটি বিল্ডিংয়ে তার দেহ উদ্ধার হয়। হরিদ্বারের পুলিশ সুপার (সিটি) কমলেশ উপাধ্যায় বলেছেন, ""ঋষিকুল কলোনির নিখোঁজ মেয়েটির পরিবারের লোক আমাদের জানাতেই তল্লাশি শুরু করেন অফিসাররা। তিনতলা একটি বিল্ডিংয়ের আলমারির ভিতর দড়ি বাঁধা অবস্থায় তার দেহ উদ্ধার হয়েছে। এই ঘটনায় ২ জনের বিরুদ্ধে এফআইআর দায়ের করা হয়েছে। মূল অভিযুক্ত রামতীর্থ যাদব ওই বাড়ি্রই ঘরে ভাড়া থাকে। রাজীব নামের অপর অভিযুক্ত পলাতক। তাকেও খোঁজা হচ্ছে।"" তিনি আরও জানিয়েছেন, ওই দুই অভিযুক্ত খেলনার লোভ দেখিয়ে বালিকাকে নিয়ে গিয়েছিল। তার পর এই অপরাধ করে। তার পরিবারের লোককে বিভ্রান্ত করতে দুই অভিযুক্ত নিখোঁজ বালিকাকে খোঁজার কাজেও যোগ দিয়েছিল। তাদের বিরুদ্ধে ভারতীয় দণ্ডবিধির বেশ কয়েকটি ধারায় মামলা দায়ের করা হয়েছে বলেও জানিয়েছেন তিনি।  "
হরিয়ানায় পরিযায়ী শ্রমিকের ৫ বছরের মেয়েকে ধর্ষণ করে খুনের অভিযোগ। অভিযুক্ত প্রতিবেশী যুবক। তাঁর বাড়ি থেকেই মেয়েটির দেহ উদ্ধার হয়ে বলে জানা গিয়েছে। ওই যুবককে গ্রেফতার করেছে পুলিশ। হরিয়ানার ঝাজ্জর থেকে এই ভয়াবহ ঘটনা সামনে এসেছে। পুলিশ জানিয়েছে, রবিবার রাতে মেয়েটিকে অপহরণ করে নিজের বাড়িতে নিয়ে যান অভিযুক্ত। সেখানে ধর্ষণের পর মেয়েটিকে খুন করেন তিনি। অভিযুক্তের বিরুদ্ধে সংশ্লিষ্ট ধারায় মামলা দায়ের হয়েছে বলে পুলিশ জানিয়েছে। মেয়েটির বাবা পেশায় শ্রমিক। আদতে মধ্যপ্রদেশের বাসিন্দা হলেও কাজের সন্ধানে ঝাজ্জরে এসেছিলেন। অভিযুক্তের পাড়াতেই বাড়ি ভাড়া নিয়েছিলেন।  আরও পড়ুন: দিল্লির অভিজাত এলাকায় গণধর্ষিতা নাবালিকা​ আরও পড়ুন: দিদি জোর করে দেহ ব্যবসায় জড়িয়েছে, ভোপালের নাবালিকার চাঞ্চল্যকর অভিযোগ
হাথরসের নির্যাতিতাকে ধর্ষণ করে খুন করা হয়েছে। ওই ঘটনায় চার অভিযুক্তের বিরুদ্ধে চার্জগঠন করেছে সিবিআই। সেপ্টেম্বরের ওই ঘটনার প্রেক্ষিতে সিবিআইয়ের চার্জশিটে স্পষ্ট বলা হয়েছে, ওই চারজন ধর্ষণ করে খুন করেছে দলিত তরুণীকে। এনডিটিভি এ খবর জানিয়েছে। হাথরাসে ২০ বছরের দলিত তরুণীকে ধর্ষণ করে হত্যা করার ঘটনায় তোলপাড় হয়েছিল দেশ। শুধু তাই নয়, সারা পৃথিবীতে ছড়িয়ে পড়েছিল এই খবর। রাজধানী দিল্লি থেকে ২০০ কিলোমিটার দূরে ঘটে যাওয়া এই ঘটনায় শিউরে উঠেছিল গোটা দেশ।    সিবিআই এই অভিযোগের পাশাপাশি তফশিলি জাতি/ জনজাতি আইনেও ওই চারজনের বিরুদ্ধে অভিযোগ আনা হয়েছে। সিবিআই চার্জশিট জমা দেওয়ার পরেই এই একাধিক তথ্য প্রকাশ্যে এসেছে। আরও খবর: মোষ পাচারকারী সন্দেহে বিহারে পিটিয়ে খুন, ধৃত ৬ হাথরস নিয়ে বিস্তর বিতর্ক তাড়া করেছিল যোগী প্রশাসনকে। অভিযোগ করা হয়েছিল, পুলিশ মধ্যরাতে পরিবারের অনুমতি না নিয়েই শেষকৃত্য করে দিয়েছে। তাই নিয়ে সারা দেশের মানুষ ক্ষেপে উঠেছিলেন। যদিও পুলিশের পক্ষ থেকে বলা হয়, পরিবারের অনুমতি নিয়েই এই শেষকৃত্য করা হয়েছে।   অক্টোবর মাসে সুপ্রিম কোর্ট ইলাহাবাদ হাইকোর্টকে নির্দেশ দেয়, যেন আদালতের নজরদারিতে সিবিআইয়ের তদন্ত পরিচালিত হয়। তবে অভিযুক্তরা আগাগোড়া দাবি করে আসছে, তারা নির্দোষ। যদিও চার্জশিটে অভিযুক্তদের বিরুদ্ধে সমস্ত অভিযোগ  সত্যি বলে দাবি করেছেন সিবিআইয়ের আইনজীবী।  আরও খবর: কৃষকদের জরিমানা ৫০ লক্ষ! 'ভুল' শুধরানো হবে, জানাল পুলিশ
মুখ্যমন্ত্রীর নাম না করে তাকে এবং তার দলকে কড়া ভাষায় আক্রমণ করলেন বিজেপির রাজ্য মহিলা মোর্চার সভানেত্রী অগ্নিমিত্রা পাল। মঙ্গলবার বেলদা থানার খাকুড়দায় মহিলা মোর্চার সভায় যোগ দেন তিনি। সেখানেই মুখ্যমন্ত্রীর নাম না করে বলেন, ‘‘দিদিমণি এমন বিনোদনের উপায় যে সারা ভারতবর্ষই আমাদের পশ্চিমবঙ্গ এবং পশ্চিমবঙ্গের মুখ্যমন্ত্রীকে নিয়ে হাসাহাসি করে। ২০২১ যখন বিজেপির সরকার আসবে তখন দিদিমণির হাসানোর খোরাক আমরা মিস করব।’’ রাজ্যে শুধুই উন্নয়নের গল্প শোনানো হচ্ছে বলে তাঁর দাবি, ‘‘ছোটবেলায় শুনতাম গল্পের গরু গাছে ওঠে। এখন নবান্নের চোদ্দতলায় উঠছে। ওখান থেকেই আমরা গল্প শুনছি।’’ তিনি জুড়েছেন, ‘‘দিদিমণি বাংলার মানুষের জন্য কখনও ভাবেননি। শুধু নিজের ভাইপোর কথা ভেবেছেন।’’ দুয়ারে সরকার কর্মসূচিকে ‘দুয়ারে যমরাজ’ বলে কটাক্ষ করেন তিনি। বলেন, ‘‘দুয়ারে সরকার নিয়ে যখন আপনাদের বাড়িতে আসবে তখন আপনাদের মানিব্যাগটাও চুরি করে নিতে পারে। দিল্লিতে কৃষক আন্দোলন হচ্ছে। দিদি এখান থেকে লোক পাঠিয়ে দিচ্ছেন। চালের বস্তা দেখলে দিদি আর থাকতে পারেন না।’’ পুলিশের নিরপেক্ষতা নিয়ে প্রশ্ন তুলে মহিলা মোর্চার রাজ্য সভানেত্রী দাবি করেন, মহিলা মুখ্যমন্ত্রীর আমলেই মহিলাদের উপরে অত্যাচার, ধর্ষণ বাড়ছে। এ দিনের সভা থেকে ১৯ ডিসেম্বর মেদিনীপুরে অমিত শাহের সভার প্রচারও চালান তিনি। সভায় তৃণমূল-সহ কয়েকটি দল থেকে বেশ কয়েকজন তাদের দলে যোগ দিয়েছে বলে দাবি করেছে বিজেপি। মেদিনীপুরে বিজেপির সভায়  শুভেন্দু অধিকারীর যোগ দেওয়ার সম্ভাবনা প্রসঙ্গে সাংবাদিকদের প্রশ্নের উত্তরে তিনি বলেন, ‘‘শুনছি উনি আসবেন। এলে ওঁর এবং আমাদের ভাল হবে। দিদি তো ভাইপো ছাড়া আর সবাইকে সাইড লাইন করে দিয়েছেন।’’ 
জুয়া আর মদে মত্ত স্বামী হারতে হারতে শেষ পর্যন্ত সব খুইয়ে বন্ধুদের কাছে বাজি রাখলেন নিজের স্ত্রীকেই। সেই খেলাতেও হেরে শেষ পর্যন্ত স্ত্রীকে তুলে দিতে হল বন্ধুদের হাতে। সবার সামনেই ওই মহিলাকে ধর্ষণ করলেন বন্ধুরা। বিহারের এই ঘটনা রীতিমতো চমকে দেওয়ার মতো। জুয়া ও মদে আসক্ত ওই ব্যক্তি বিহারের হাসানগঞ্জের বাসিন্দা। সেদিন জুয়ায় হেরে তার স্ত্রীকে বন্ধুদের হাতে তুলে দেওয়ার পর বন্ধুরা ওই মহিলাকে বেশ কয়েকবার ধর্ষণ করে বলে অভিযোগ। তারপর যখন ওই মহিলা বাড়ি থেকে যেতে অস্বীকার করেন, তখন তাঁর উপর অ্যাসিড হামলা করা হয় বলে অভিযোগ। গত ১৩ ডিসেম্বর কোনওমতে বাড়ি থেকে পালিয়ে নিজের বাপের বা়ড়ি আসেন ওই মহিলা। তারপর একজন সমাজকর্মীর কাছে পুরো বিষয়টি খুলে বলেন। তারপর পুলিশের কাছে অভিযোগ দায়ের করা হলে অভিযুক্ত স্বামীকে পুলিশ গ্রেফতার করে। সংবাদ সংস্থার খবর অনুসারে, এই দম্পতির প্রায় ১০ বছরের বিবাহিত জীবন। ওই মহিলার অভিযোগ, তিনি সন্তান ধারণে অসমর্থ হওয়ার দীর্ঘদিন ধরেই স্বামী তাঁকে শারীরিক ভাবে অত্যাচার করতেন। অক্টোবর মাসের ২৮ তারিখে স্বামী জুয়ার সহ-খেলোয়াড়দের সঙ্গে তাঁকে একটা ঘরে বন্ধ করে দেন। তারপর তাঁকে ধর্ষণ করা হয়। ভাগলপুরের পুলিশ সুপার জানিয়েছেন, ঘটনায় দ্রুত চার্জশিট পেশ করা হবে।  আরও পড়ুন: যৌনদৃশ্যে শিশুরা, বিতর্কে যাচাই না করা ভিডিয়ো সরাল পর্ন হাব​ আরও পড়ুন: জন্মদিনে হলদিয়ায় ‘অরাজনৈতিক’ সভা শুভেন্দুর, ঘোষণার অপেক্ষায় অধীর রাজ্য​
নারী-পুরুষের সম্পর্কে অবনতি হলেই অধিকাংশ মহিলা ধর্ষণের অভিযোগ আনেন বলে মন্তব্য করলেন ছত্তীসগঢ়ের মহিলা কমিশনের প্রধান কিরণময়ী নায়ক। বিষয়টি নিয়ে বিতর্ক শুরু হয়েছে। একটি রাজ্যের মহিলা কমিশনের প্রধান কী ভাবে ধর্ষণের মতো গুরুতর অপরাধ নিয়ে এ ধরনের মন্তব্য করলেন, সেই প্রশ্নও উঠছে। গত কাল বিলাসপুরে নারী নিগ্রহ নিয়ে একটি আলোচনা চলছিল। সেখানেই কিরণময়ী বলেন, ‘‘যদি কোনও বিবাহিত পুরুষ কোনও মেয়েকে প্রলুব্ধ করেন, তা হলে সেই মেয়েটিকে বুঝতে হবে লোকটি মিথ্যে কথা বলছে কি না।  সেই ব্যক্তি আদৌ ওই মেয়েটির ভাল করবেন কি না, সেটাও তাঁকেই বিবেচনা করতে হবে। যখন সেই ভালটা হয় না, অধিকাংশ ক্ষেত্রে মেয়েরা তখন ধর্ষণের অভিযোগ নিয়ে পুলিশের কাছে যান।’’ সেই সঙ্গেই তাঁর সংযোজন, ‘‘বেশির ভাগ ক্ষেত্রেই দেখা যায়, নারী-পুরুষের সম্মতিসূচক সম্পর্ক ছিল, হয়তো লিভ-ইন করতেন। বিচ্ছেদের পরে মহিলারা এফআইআর দায়ের করেন।’’ কিরণময়ী আরও জানিয়েছেন, আলোচনার মাধ্যমের বেশির ভাগ গার্হস্থ্য ঝামেলার মীমাংসার চেষ্টা করেন তাঁরা। তাঁর কথায়, ‘‘অনেক সময় মিটমাটের জন্য আমরা কমিশনের তরফে দম্পতিদের বকুনিও দিই। যাতে তাঁরা নিজেদের বিবাদ মিটিয়ে ফের একসঙ্গে থাকেন।’’  আরও পড়ুন: পরিবার পরিকল্পনায় জোরাজুরি নয়: কেন্দ্র আরও পড়ুন: রবীন্দ্রনাথের জাতীয় সঙ্গীত এ বার বদলাতে চান স্বামী নাবালিকাদের প্রতি কমিশন প্রধানের আর্জি, ‘‘ফিল্মি রোম্যান্সে গা ভাসিয়ে কারও ফাঁদে পা দিও না। এতে তোমার তো বটেই, তার সঙ্গে তোমার পরিবার, বন্ধু সকলের জীবন নষ্ট হয়ে যায়। কিরণময়ী আরও বলেছেন, ‘‘এখন নতুন চল শুরু হয়েছে যে ১৮ বছরেই বিয়ে করে নেন তরুণ-তরুণীরা। অল্প বয়সে সন্তান হয়ে যায়। তার পরে আর তাঁরা সংসার সামাল দিতে পারেন না।’’ কিরণময়ীর এই সব মন্তব্যের সমালোচনা করেছেন নারী অধিকার রক্ষা কর্মীদের একাংশ। তাঁদের বক্তব্য ন্যাশনাল ক্রাইম রেকর্ড বুরোর তথ্য অনুযায়ী, ২০১৯ সালে দৈনিক গড়ে ৮৭টা করে ধর্ষণের অভিযোগ জমা পড়েছে গোটা দেশে। নির্যাতিতা মহিলাদের একটা বড় অংশ সামাজিক লজ্জার ভয়ে পুলিশের কাছে যাওয়ারই সাহস পান না। গত বছর চার  লক্ষেরও বেশি পারিবারিক হিংসার অভিযোগ দায়ের হয়েছে সরকারি ভাবে। মহিলা কমিশনের প্রধানের এই ধরনের মন্তব্য দুর্ভাগ্যজনক বলে মনে করছেন তাঁরা।                    
ধর্ষণের পর শ্বাসরুদ্ধ করে দুই তরুণীকে খুন করার অভিযোগে ৩৩ বছর পর চার্জ গঠন করা হল ৬৬ বছর বয়সি এক ব্যক্তির বিরুদ্ধে। ব্রিটেনে। অভিযুক্ত পূর্ব সাসেক্সের হিথফিল্ডের বাসিন্দা ডেভিড ফুলার। অভিযোগ, ১৯৮৭ সালে ৫ মাসের ব্যবধানে কেন্টের দুই তরুণীকে তিনি ধর্ষণের পর শ্বাসরুদ্ধ করে খুন করেছিলেন। দুই তরুণীই খুন হয়েছিলেন তাঁদের এক কামরার ফ্ল্যাটে। তাই ৫ মাসের ব্যবধানে পর পর এই দু’টি ঘটনা ব্রিটেনের ইতিহাসে ‘এক কামরায় খুন’ বলে পরিচিত। ৩৩ বছর আগে ২৫ বছর বয়সি ওয়েন্ডি নেলের মৃতদেহ উদ্ধার করা হয় কেন্টের টার্নব্রিজ ওয়েলসে তাঁর এক কামরার ফ্ল্যাট থেকে। ’৮৭-র জুনে। তার ঠিক ৫ মাস পরেই এক মাইল দূরে কেন্টের রোমনি মার্শের একটি ফ্ল্যাট থেকে উদ্ধার করা হয় ২০ বছর বয়সি ক্যারোলিন পিয়ার্সের মৃতদেহ। দু’জনই ছিলেন নগ্ন অবস্থায়। তাঁদের ফ্ল্যাটের চাবিরও হদিশ মেলেনি। চার্জ গঠনের পর বিচারবিভাগীর হেফাজতে থাকা অভিযুক্ত ডেভিড ফুলারকে শনিবার হাজির করানো হচ্ছে মেডওয়ে ম্যাজিস্ট্রেটের আদালতে। আরও পড়ুন: মাস্ক ব্যবহার করুন সবাই, আর্জি ভাবী প্রেসিডেন্টের আরও পড়ুন: নতুন ভিসা বিলে সুখবর আমেরিকায় কর্মরতদের জন্য ৫ মাসের ব্যবধানে পর পর দু’টি খুনের ঘটনা নিয়ে সেই সময় অনেক তদন্ত হলেও ৩ দশক ধরে সাজা এড়িয়ে চলতে পেরেছিলেন ডেভিড। ওয়েন্ডির দেহে শুধুই শ্লীলতাহানির চিহ্ন মিলেছিল, তা-ই নয় শ্বাসরোধের আগে তাঁকে শারীরিক নিগ্রহও করা হয়েছিল বলে পুলিশ জানিয়েছে। পরে তাঁর দেহটি বিছানায় নরম লেপ দিয়ে ঢেকে রাখা হয়েছিল। তবে তাঁর ফ্ল্যাটে দরজা ভেঙে ঢোকার প্রমাণ মেলেনি। পুলিশের ধারণা, পিছনের ভাঙা জানলা দিয়েই ওয়েন্ডির ফ্ল্যাটে ঢুকেছিল আততায়ী। ঘটনার পর ওয়েন্ডির ডায়েরি ও ফ্ল্যাটের চাবিরও হদিশ মেলেনি। এসেক্সের সিরিয়াস ক্রাইম ডাইরেক্টরেট জনিয়েছে, ওই দু’টি খুনের ঘটনার কোনও প্রত্যক্ষদর্শী এখনও তাঁদের বক্তব্য জানাতে পারেন। অ্যাসিস্ট্যান্ট চিফ কনস্টেবল ট্রেসি হারম্যান বলেছেন, ‘‘এমন কেউ যদি থাকেন যাঁরা ওই দু’টি ঘটনার কোনও একটির প্রত্যক্ষদর্শী, তা হলে তাঁরা আমাদের সঙ্গে যোগাযোগ করতে পারেন।’’
নাবালিকার মুখে গামছা বেঁধে ধর্ষণের অভিযোগ উঠল প্রতিবেশী এক যুবকের বিরুদ্ধে। এই ঘটনায় পুলিশ অভিযুক্তকে গ্রেফতার করেছে। পুরুলিয়ার বরাবাজার থানা এলাকার ঘটনা। নাবালিকা অন্তঃসত্ত্বা হয়ে পড়ার পরই বিষয়টি জানাজানি হয়। তার পরই পুলিশে অভিযোগ দায়ের হলে অভিযুক্ত নিমাই মাহাতকে গ্রেফতার করে পুলিশ। বরাবাজার থানার মানপুর গ্রামের ওই নির্যাতিতার পরিবারের অভিযোগ, মাস পাঁচেক আগে মাঠে গরু চরাতে গেলে ওই নাবালিকাকে নিমাই একাধিক বার ধর্ষণ করেন। ভয় দেখান কাউকে বিষয়টি না জানানোর। কিন্তু সম্প্রতি নির্যাতিতার পরিবার বুঝতে পারে তাদের মেয়ে অন্তঃসত্ত্বা হয়ে পড়েছে। এর পরই তাকে জিজ্ঞেস করতে সব কিছু সামনে আসে। নিমাইয়ের নাম জানায় সে। বৃহস্পতিবার রাত্রে অভিযুক্ত নিমাইকে গ্রেফতার করা হয়। শুক্রবার তাকে পুরুলিয়া আদালতে তোলা হলে ১৪ দিনের জেল হেফাজতের নির্দেশ দেন বিচারক। ওই নাবালিকার ডাক্তারি পরীক্ষাও করানো হয়।
ধর্ষণের ঘটনা কমাতে এ বার কঠোর হচ্ছে পাকিস্তানের আইন। রাসায়নিক প্রয়োগে ধর্ষকদের পুরুষাঙ্গ (‘কেমিক্যাল কাস্ট্রেশন’) অকেজো করে দেওয়ার সিদ্ধান্ত নিয়েছে পাক মন্ত্রিসভা। এ ব্যাপারে প্রধানমন্ত্রী ইমরান খানের অনুমোদন মিলেছে বলে মঙ্গলবার জানিয়েছে পাক সংবাদমাধ্যম জিও টেলিভিশন। সংবাদমাধ্যমের খবর, ধর্ষণের মামলাগুলিকে ফাস্ট ট্র্যাক আদালতে বিচার করারও সিদ্ধান্ত নেওয়া হয়েছে। যাতে অপরাধীদের শাস্তি পেতে অযথা দেরি না হয়। তবে এ ব্যাপারে কোনও সরকারি ঘোষণা এখনও হয়নি। পরে শাসকদল তেহরিক-ই-ইনসাফের সেনেটর ফয়জল জাভেদ খান তাঁর টুইটে জানিয়েছেন, ধর্ষণ দমনে নতুন আইনের খসড়া অনুমোদনের জন্য শীঘ্রই পেশ করা হবে পাক পার্লামেন্টে। এ সপ্তাহে ইসলামাবাদে কেন্দ্রীয় মন্ত্রিসভার বৈঠকে ধর্ষণের বিরুদ্ধে কঠোর পদক্ষেপের প্রস্তাব দেওয়া হয় পাক আইনমন্ত্রকের তরফে। ধর্ষণ দমনে একটি অর্ডিন্যান্স জারির প্রয়োজনীয়তা দেখা দিয়েছে জানিয়ে তার একটি খসড়াও পেশ করা হয় বৈঠকে। আরও পড়ুন: ফাইজারের টিকাকে এ সপ্তাহেই ছাড়পত্র দিতে পারে ব্রিটেন আরও পড়ুন: কনকনে পাহাড়, কলকাতা ১৫.৫, পানাগড় ৮, চলবে শীতের আমেজ ওই খসড়ায় পাকিস্তানে মহিলাদের নিরাপত্তায় জরুরি ভিত্তিতে কয়েকটি বিশেষ ব্যবস্থা নেওয়ার সুপারিশ করা হয়েছে। তাদের মধ্যে অন্যতম পুলিশে আরও বেশি সংখ্যায় মহিলা কর্মী নিয়োগ, দ্রুত নিষ্পত্তির জন্য ফাস্ট ট্র্যাক আদালতে ধর্ষণের মামলাগুলির বিচার এবং ধর্ষণের ঘটনার সাক্ষীদের জন্য পর্যাপ্ত নিরাপত্তার ব্যবস্থা। জিও টেলিভিশন জানিয়েছে, প্রধানমন্ত্রী ইমরান খান বৈঠকে বলেছেন, বিষয়টি অত্যন্ত গুরুত্বপূর্ণ। এ ব্যাপারে যেন কোনও বিলম্ব না হয়। নাগরিকদের নিরাপত্তা সুনিশ্চিত করার বিষয়টিকে অগ্রাধিকার দিতে হবে। ইমরান জানিয়েছেন, নতুন আইনে কোনও অস্বচ্ছ্বতা থাকবে না। আইন কঠোর হবে। বিচার প্রক্রিয়াও হবে দ্রুততর। ধর্ষিতারা যাতে নির্ভয়ে ঘটনার অভিযোগ জানাতে পারেন পুলিশ ও প্রশাসনের কাছে সে দিকেও নজর রাখা হবে। ধর্ষিতাদের জন্য পর্যাপ্ত নিরাপত্তার ব্যবস্থা করা হবে। ধর্ষিতাদের পরিচয় গোপন রাখা হবে। পাক সংবাদমাধ্যমের খবর, বৈঠকে কোনও কোনও মন্ত্রী ধর্ষকদের প্রকাশ্যে ফাঁসি দেওয়ারও দাবি জানান। তার প্রেক্ষিতে পাক প্রধানমন্ত্রী বলেছেন, ‘‘রাসায়নিক প্রয়োগে ধর্ষকদের পুরুষাঙ্গ অকেজো করে দেওয়ার মাধ্যমে কঠোর পদক্ষেপ শুরু হোক। তার পর ধাপে ধাপে এগোনো যাবে।’’
‘বাবা দুর্ঘটনাগ্রস্ত। হাসপাতালে চিকিৎসাধীন’। এমনই মিথ্যা কথা বলে বছর তেরোর এক নাবালিকাকে অপহরণ ও ধর্ষণের অভিযোগে এক যুবককে গ্রেফতার করেছে পুলিশ। ধৃতের নাম সম্রাট ঘোষাল। বাড়ি পুরুলিয়ার আদ্রার পোস্টঅফিস মোড়ে। রবিবার তাকে রঘুনাথপুর আদালতে তোলা হলে বিচারক তিন দিনের পুলিশ হেফাজতের নির্দেশ দেন। শারীরিক পরীক্ষার পরে ওই নাবালিকার গোপন জবানবন্দি নেওয়া হয়েছে। পুরুলিয়া-বরাকর রাজ্য সড়কের কাছে সপ্তম শ্রেণির পড়ুয়া ওই নাবালিকার বাবার মাংসের দোকান রয়েছে। রবিবার সকালে দোকানের কাজে তিনি আনাড়া গিয়েছিলেন। দোকানে ছিল তাঁর দুই মেয়ে।  তাঁর কথায়, ‘‘কাজ সেরে দোকানে ফিরে এসে ছোট মেয়ের কাছে জানতে পারি, এক অপরিচিত যুবক দোকানে এসে আমার দুর্ঘটনাগ্রস্ত হয়ে হাসপাতালে ভর্তি থাকার কথা বলে মোটরবাইকে চাপিয়ে বড় মেয়েকে নিয়ে গিয়েছে।’’ এর পরে তিনি মেয়ের খোঁজ শুরু করেন। শেষমেষ কোথাও না পেয়ে রঘুনাথপুর থানায় যোগাযোগ করেন।  পরে ওই নাবালিকার বাবার অভিযোগের ভিত্তিতে তদন্তে নামে রঘুনাথপুর মহিলা থানা। ওই দিন সন্ধ্যায় আদ্রার কমলাস্থান এলাকা থেকে উদ্ধার করা হয় ওই নাবালিকাকে। সেখান থেকে গ্রেফতার করা হয় ওই যুবককেও। পুলিশের দাবি, ওই নাবালিকা তাদের জানিয়েছে, অপহরণের পরে ,তাকে একাধিক বার ধর্ষণ করেছে ওই যুবক।  পুলিশ সূত্রে জানা যায়, ধৃতের বিরুদ্ধে এর আগেও একাধিক অপরাধমূলক কাজে যুক্ত থাকার অভিযোগ রয়েছে। মাস ছয়েক আগে আদ্রায় এক মহিলাকে যৌন নির্যাতন ও মারধরের অভিযোগে তাকে গ্রেফতার করে আদ্রা থানা। সম্প্রতি সেই মামলায় জামিন পেয়েছে সে। এ ছাড়া, ডাকাতি ও মোটরবাইক চুরির অভিযোগও রয়েছে তার বিরুদ্ধে।
সাত বছরের নাবালিকার উপর নারকীয় অত্যাচারের সাক্ষী থাকল কানপুর। ধর্ষণ করে খুন করার পর কেটে নেওয়া হল যকৃৎ-সহ আরও বেশ কয়েকটি অঙ্গ। যোগী-রাজ্য সম্প্রতি শিরোনামে উঠে এসেছিল হাথরাসে নারী নির্যাতনের জন্য। সেই হাথরাসের পর এবার কানপুরে ঘটল এই ভয়ঙ্কর ঘটনা।  উত্তরপ্রদেশের কানপুরে ৭ বছরের এক নাবালিকার বিকৃত মৃতদেহ উদ্ধার করল পুলিশ। পুলিশের সন্দেহ, প্রথমে ওই নাবালিকাকে ধর্ষণ করা হয়, তারপর খুন করে এই নৃশংস কাণ্ড ঘটানো হয়। পুলিশ জানিয়েছে, ওই নাবালিকার গ্রামের সন্তানহীন এক দম্পতি ১০০০ টাকা দিয়েছিল তাদেরই প্রতিবেশী দু’জনকে। সন্তান লাভের আশায় ওই দম্পতি কালাজাদু করতে চেয়েছিল। সেই পরিকল্পনারই অংশ পুরো ঘটনা। আরও পডুন: ফুরফুরার পিরজাদা ত্বহার সঙ্গে বৈঠকে বসছেন অধীর-মান্নান পুলিশ সূত্রে খবর, অভিযুক্ত দু’জন শনিবার রাতে ওই নাবালিকাকে অপহরণ করে। মত্ত অবস্থায় নাবালিকাকে ধর্ষণ করা হয় বলেও অভিযোগ। তারপর তারা খুন করে। মৃত্যু নিশ্চিত করার পর নাবালিকার দেহ থেকে যকৃৎ-সহ কয়েকটি অঙ্গ কেটে নিয়ে যায়। রবিবার সকালে দেহ উদ্ধার করে পুলিশ। মনে করা হচ্ছে, কালাজাদু করার জন্যই এমন নৃশংস কাজ করা হয়েছে। আরও পডুন: ছোটবেলা কেটেছে রামায়ণ মহাভারত শুনে, আত্মজীবনীতে লিখলেন বারাক ওবামা চার সন্দেহভাজনকে ইতিমধ্যে গ্রেফতার করেছে পুলিশ। আধিকারিকরা জানিয়েছেন, একাধিক দলে বিভক্ত হয়ে তদন্তকারীরা কাজ চালাচ্ছেন। ওই নাবালিকার প্রতিবেশী, অঙ্কুল ও বীরেনকে সন্দেহর কারণে পুলিশ আটক করেছে। তারা জিজ্ঞাসাবাদে জানিয়েছে, পরশুরাম নামে এক ব্যক্তি এই গোটা ঘটনা ঘটানোর জন্য তাদের টাকা দিয়েছিল।  
গুজরাতে ১৩ বছরের এক নাবালিকা সন্তানের জন্ম দেওয়ায় উঠে এল সাত মাসের আগের এক ধর্ষণের ঘটনা। পুলিশ জানতে পারল, সাত মাস আগে এক কৃষকের লালসার শিকার হয়েছিল ওই নাবালিকা। জামনগরের একটি হাসপাতালে সেই ধর্ষিতাই জন্ম দিল এক সন্তানের।   পুলিশ আপাতত অভিযোগ রুজু করে তদন্ত শুরু করেছে। পুলিশের প্রাথমিক তদন্তে ধরা পড়েছে, ওই নাবালিকাকে গুজরাতের আনন্দপুর গ্রামের বাইরের একটি এলাকায় নিয়ে গিয়ে ধর্ষণ করে পেশায় কৃষক এক ব্যক্তি। ঘটনাটি ঘটে সাত মাস আগে। সেই নাবালিকা এখন জামনগরের একটি হাসপাতালে সন্তানের জন্ম দেওয়ার পুরো বিষয়টি প্রকাশ্যে এসেছে। পুলিশ ইতিমধ্যে অভিযুক্তকে চিহ্নিত করেছে, কিন্তু এখনও তাকে ধরা যায়নি।   আরও পড়ুন : গরুকে বিস্ফোরক খাইয়ে শাস্তি, রাজস্থানের ঘটনায় ফিরল কেরলের স্মৃতি দু’দিন আগে এমনই একটি ঘটনায় সাজা দেয় আদালত। নিজের মেয়েকে ধর্ষণ করার অভিযোগে পেশায় শ্রমিক বাবা (৪৫)-কে যাবজ্জীবন কারাদণ্ডে দণ্ডিত করে হায়দরাবাদের একটি স্থানীয় আদালত। ২০১৭ সালে ১৩ বছরের মেয়েকে ধর্ষণ করেছিল বাবা, সশস্ত্র হয়ে হুমকিও দিয়েছিল। এক বার নয়, আদালতে প্রমাণ হয়েছে নিগৃহিতাকে একাধিক বার যৌন হেনস্থা করেছিল অভিযুক্ত। নিজের কাকিমার কাছে মেয়েটি পেট ব্যথার কথা জানালে তাকে হাসপাতালে নিয়ে যাওয়া হয়। সেখানেই বোঝা যায়, সেই নাবালিকাও গর্ভবতী হয়ে পড়েছে। গত সপ্তাহে দিল্লিতে ১৬ বছরের এক নাবালিকার সঙ্গেও একই ঘটনা ঘটে। উত্তর দিল্লির বাড়িতে সেই ধর্ষিতা নাবালিকা এক সন্তানের জন্ম দেয়। পরে পুলিশ সেই শিশুটিকে উদ্ধার করে।  আরও পড়ুন : অবসর নেব বলিনি, ভোট মিটতেই উল্টো সুর নীতীশের
১৭ বছরের ভাইঝিকে খুন করার জন্য দিল্লির এক ব্যক্তি ও তার স্ত্রীকে গ্রেফতার করা হয়েছে। সোমবার ঘটনার কথা জানিয়েছে পুলিশ। ওই ব্যক্তি মাস খানেক আগে কিশোরীকে ধর্ষণ করার চেষ্টা করে বলেও জানিয়েছে পুলিশ। খুনের দায়ে অভিযুক্ত ভাকিল পোদার (৫১) এবং তাঁর স্ত্রীর সঙ্গে পড়াশোনার জন্য থাকত ওই কিশোরী। উত্তর-পূর্ব দিল্লির তাহিরপুর এলাকার লেপ্রোসি কলোনিতে থাকত তারা। সেখান থেকেই ২৫ অক্টোবর ওই কিশোরীর দেহ উদ্ধার হয়েছে বলে জানিয়েছে পুলিশ। ওই কিশোরী ভাকিলের শ্যালকের মেয়ে। পুলিশ জানিয়েছে, ২৩ অক্টোবর থেকে নিখোঁজ ছিল ওই কিশোরী। পুলিশকে ওই মহিলা জানিয়েছিল, সকাল সাড়ে ৫টায় ভিক্ষা করতে গিয়েছিল সে। বিকালে ফিরে এসে দেখে, তার ভাইঝি ঘরে নেই। ঘটনা স্বামীকে জানানোয় স্বামী তাকে বলে, ভাইঝিকে সে গাজিয়াবাদের অনাথ আশ্রমে দিয়ে এসেছে। তদন্তে নেমে পুলিশ জানতে পারে, ভাকিলও ২৩ অক্টোবর থেকে নিখোঁজ। ২৩ অক্টোবর গাজিয়াবাদের অনাথ আশ্রমে কাউকে নিয়ে আসা হয়নি বলেও তদন্তে উঠে আসে। তার পর প্রতিবেশীদের সঙ্গে কথা বলে মাসখানেক আগের ধর্ষণের বিষয়টি জানতে পারে পুলিশ। এর পর ভাকিলের খোঁজ শুরু হয়। মোবাইল লোকেশন ট্র্যাক করে তাকে বিহার থেকে গ্রেফতার করে নিয়ে আসে পুলিশ। পুলিশি জেরায় সে খুন করার কথা স্বীকার করেছে। জানিয়েছে, ভাইঝির সঙ্গে শারীরিক সম্পর্ক স্থাপন করতে চেয়েছিল সে। কিন্তু তাতে আপত্তি ছিল ওই কিশোরীর। গোটা ঘটনার কথা জানত ভাকিলের স্ত্রী। এর পরই কিশোরীকে গ্রামে ফেরত পাঠানোর জন্য তাদের মধ্যে ঝগড়াও হত। কিন্তু পড়াশোনা শেষ করার জন্য দিল্লিতে থাকতে চাইত ওই কিশোরী। ভাকিলও কিশোরীকে সেখানে রাখতেই আগ্রহী ছিল। এই সব বিষয় নিয়ে ২৩ অক্টোবর ঝগড়া হয় দম্পতির। তখনই কিশোরীকে খুন করার জন্য ভাকিলকে বলে তার স্ত্রী। তার পরই লোহার রড দিয়ে কিশোরীর মাথায় মেরে তাকে খুন করে ভাকিল। সে সময় তার স্ত্রী বাড়ির বাইরে অপেক্ষা করছিল। তার পর কিশোরীর দেহ বিছানার মধ্যে ভরে রাখে তারা। ঘরের মেঝে, লোহার রডও পরিষ্কার করে ২ জন মিলে। কিন্তু চেষ্টা করেও কিশোরীর দেহ বাইরে ফেলে আসতে পারেনি তারা। তখনই ভাকিলকে চলে যেতে বলে তাঁর স্ত্রী। এবং পুলিশকে বিভ্রান্ত করতে মিথ্যা গল্প ফাঁদে।
বড়চাঁদঘর গণধর্ষণ-কাণ্ডে বিজেপি ‘ঘোলা জলে মাছ ধরছে’ বলে অভিযোগ করলেন নির্যাতিতা তরুণীর দাদু। যদিও ওই তরুণীর কাকার দাবি, বিজেপি এই ঘটনায় তাঁদের পাশেই রয়েছে। এরই মধ্যে, ধর্ষণের ঘটনায় অন্যতম অভিযুক্ত তৃণমূল নেতা আফতার হোসেনের ছেলে সুজাউদ্দিন আহমেদ ওরফে সুজাইকে শনিবার গভীর রাতে গ্রেফতার করেছে কালীগঞ্জ থানার পুলিশ। রবিবার তরুণীর দাদু বলেন, ‘‘প্রথম থেকে সিপিএম আমাদের পাশে আছে। বিজেপি সম্পূর্ণ মিথ্যা কথা বলছে। আমরা ওদের কোনও সাহায্য পাইনি।’’ এই ধর্ষণ-কাণ্ডের প্রতিবাদে বিজেপির ভূমিকা নিয়ে ইতিমধ্যেই প্রশ্ন তুলেছেন অন্য রাজনৈতিক দলের নেতারা। তাঁদের মতে, ২০২১-এ রাজ্যে বিধানসভা নির্বাচনের আগে ‘সক্রিয়’ হয়ে উঠেছে গেরুয়া শিবির। সিপিএমের এরিয়া কমিটির সম্পাদক দেবাশিস আচার্য বলেন, ‘‘কলকাতা থেকে ঢিল ছোড়া দূরত্বে খেজুরি। সেখানে বিজেপির কর্মী ধর্ষণ-কাণ্ডে ধরা পড়েছে। অথচ ওঁরা সেখানে গিয়ে কোনও কথা বলছেন না। হঠাৎ এখানে রাজনীতি করছে। এর প্রতিবাদ জানাচ্ছি। বিজেপি হাজির হয় মিডিয়াকে নিয়ে। ঘটনাচক্রে এরা বামপন্থী পরিবার। আমরা কোনও রং দেখে পাশে দাঁড়াই না।’’ বিজেপির জেডপি ১৫ মণ্ডল কমিটির সম্পাদক মানিক মল্লিক বলেন, ‘‘আমরা মেয়েটির ন্যায় বিচারের জন্যই ওখানে গিয়েছি। আমরা কোনও রাজনৈতিক ফায়দা লোটার জন্য যাইনি। রাজনীতির খেলা সিপিএম খেলে, সেটা পরিষ্কার।’’  আগামী বছরের ভোট যুদ্ধের আগে এই ধর্ষণ-কাণ্ডকে সামনে রেখে মাঠে নেমে পড়েছে রাজ্যের দুই বিরোধী দল। তবে এ ক্ষেত্রে বেশি সক্রিয় হতে দেখা গিয়েছে বিজেপিকে। অগ্নিমিত্রা পাল-সহ তাদের দলের নেত্রীদের একাংশ ইতিমধ্যেই গিয়েছেন নির্যাতিতার বাড়ি। তৃণমূলের জেলার কো-অর্ডিনেটর নাসিরুদ্দিন আহমেদ বলেন, ‘‘যদি কেউ অপরাধ করে থাকে, তারা আইন অনুযায়ী শাস্তি পাবে। তবে বিষয়টিকে নিয়ে সিপিএম এবং বিজেপি উভয়েই রাজনীতি করার চেষ্টা করছে।’’ অন্য দিকে, সুজাইকে রবিবার কৃষ্ণনগর আদালতে হাজির করা হলে বিচারক তার সাত দিনের পুলিশি হেফাজতের নির্দেশ দেন। এর আগে এই ঘটনায় অভিযুক্ত ভাসু শেখকে গ্রেফতার করেছে পুলিশ। তবে আর এক অভিযুক্ত মিঠুন শেখ এখনও পলাতক। তার খোঁজে তল্লাশি চালাচ্ছে পুলিশ। 
"আক্রমণের নিশানায় ছিল কেরলের বাম সরকার। কিন্তু সেটা করতে গিয়ে ধর্ষণ নিয়ে এমন মন্তব্য করে বসলেন কেরল প্রদেশ কংগ্রেস সভাপতি মুল্লাপল্লী রামচন্দ্রন, যা ঘিরে শুরু হয়েছে তুমুল বিতর্ক। রাজ্যের বিরোধী জোট সংযুক্ত গণতান্ত্রিক ফ্রন্ট (ইউডিএফ)-এর এক সভায় রামচন্দ্রন বলেন, ‘‘ধর্ষিতা মহিলা হয় মারা যাবেন, নয়তো সেই ঘটনার পুনরাবৃত্তি আটকাবেন।’’ পরে এমন মন্তব্যের জন্য দুঃখপ্রকাশ করলেও বিতর্ক থামেনি। রামচন্দ্রনকে ‘বিপজ্জনক’ বলে তীব্র আক্রমণ করেছেন রাজ্যের নারী ও শিশুকল্যাণ মন্ত্রী কে কে শৈলজা। ২০১৩ সালে কেরলে সৌরপ্রকল্প কেলেঙ্কারিতে ৩ বছল জেল খেটেছেন সরিতা নায়ার ও তাঁর স্বামী বিজু রাধাকৃষ্ণন। সেই সময় এই কেলেঙ্কারি কংগ্রেসের নেতৃত্বে ইউডিএফ সরকারের ভাবমূর্তিতে ব্যাপক প্রভাব ফেলে। সোলার প্যানেল বিক্রি করেছিল যে সংস্থা সেই আসিএমএস-এর অন্যতম ডিরেক্টর ছিলেন সরিতা। তাঁর বিরুদ্ধে প্রতারণা ও জালিয়াতির অভিযোগ ওঠে। জেল থেকে ছাড়া পাওয়ার পর সেই সরিতা সম্প্রতি এক কংগ্রেস নেতার বিরুদ্ধে ধর্ষণের অভিযোগ এনেছেন। রাজ্যের বাম গণতান্ত্রিক ফ্রন্ট (এলডিএফ) জোটে তিনি যোগ দিতে পারেন বলেও জল্পনা রয়েছে কেরলের রাজনীতিতে। সেই সূত্রেই রবিবার ইউডিএফ-এর সভায় সরিতাকে নিশানা করে রামচন্দ্রন বলেন, ‘‘উনি (সরিতা) প্রত্যেক দিন ঘুম থেকে ওঠেন আর দাবি করেন, তাঁকে ধর্ষণ করা হয়েছে। ... আত্মসম্মান আছে, তেমন কোনও মহিলা ধর্ষিতা হলে হয় তিনি মারা যাবেন, নয়তো দ্বিতীয় বার ধর্ষণ আটকানোর চেষ্টা করবেন। কিন্তু উনি শুধু কেঁদে বেড়ান যে, তাঁকে বার বার ধর্ষণ করা হয়েছে।’’ আরও পড়ুন: শ্রীনগরে জঙ্গি ডেরায় নিরাপত্তা বাহিনীর হানা, নিহত শীর্ষ হিজবুল কমান্ডার এই মন্তব্যের পরেই তীব্র বিতর্ক শুরু হয়। প্রাক্তন কেন্দ্রীয় মন্ত্রী এবং সাত বারের সাংসদ বর্ষীয়ান রামচন্দ্রনের এমন মন্তব্যের সমালোচনায় সরব হয় রাজ্যের সুশীল সমাজের একাংশ। রাজ্যের নারী ও শিশুকল্যাণ মন্ত্রী কে কে শৈলজা বলেন, ""উনি বলছেন, আত্মমর্যাদা থাকলে ধর্ষিতা মহিলা আত্মহত্যা করবেন। ধর্ষণে অপরাধ কি নারীর? আবার যাঁরা ধর্ষণের পর আত্মহত্যা করছেন না, তাঁদের কি আত্মসম্মান নেই? ধর্ষকরা অপরাধী। তাদের শাস্তি হওয়া উচিত। শারীরিক ও মানসিক যন্ত্রণার মধ্যে দিয়ে যেতে হয় মহিলাদের।"" এই ধরনের মন্তব্য বিপজ্জনক মানসিকতার পরিচায়ক এবং অনুচিত বলেও মন্তব্য করেন শৈলজা। আরও পড়ুন: করোনা পর্বে সবচেয়ে বেশি জিএসটি আদায় হল অক্টোবরেই বিতর্ক তৈরি হওয়ায় দুঃখপ্রকাশ করছেন রামচন্দ্রন। সাংবাদিকদের প্রশ্নের উত্তরে তিনি বলেন, ""আমার মন্তব্য যদি নির্দিষ্ট কাউকে আঘাত করে, তার জন্য দুঃখিত।’’ তবে একই সঙ্গে সাফাই দিয়েছেন, একটা অংশ এটাকে নারীবিরোধী বলে প্রমাণের চেষ্টা করছেন, সেটা ঠিক নয়। শুধুমাত্র সরকার কতটা নীচে নামতে পারে, সেটা বোঝাতেই তিনি ওই মন্তব্য করেছেন বলেও জানান রামচন্দ্রন।"
অনেক দিন ধরেই চলছিল কারবার। দর্শকদের থেকে পয়সা নিয়ে দুই স্ত্রীয়ের সঙ্গে যৌনতার লাইভ স্ট্রিমিং করছিল মধ্যপ্রদেশের এক যুবক। রোজগারও হচ্ছিল ভাল। সম্প্রতি দ্বিতীয় স্ত্রী পুলিশে অভিযোগ জানানোর পরে গ্রেফতার করা হয়েছে বছর ২৪-এর ওই যুবককে। গত শনিবার গ্রেফতার করা ওই যুবকের পরিচয় জানায়নি পুলিশ। তবে তদন্তে নেমে পুলিশ জানতে পেরেছে, অনেক দিন ধরেই এই অবৈধ কারবার চালাচ্ছিল সে। দশম শ্রেণি পর্যন্ত লেখাপড়া করলেও ডিজিটাল প্রযুক্তি সম্পর্কে ওয়াকিবহাল ওই যুবক। বিভিন্ন ডেটিং অ্যাপের মাধ্যমে কী ভাবে অর্থ উপার্জন করা যায়, সে ব্যাপারেও পারদর্শী। সেই জ্ঞান কাজে লাগিয়েই এই ব্যবসা শুরু করে সে। লাখ লাখ টাকা আয়ও করে।   পুলিশ জানিয়েছে, ওই যুবক বিভিন্ন অ্যাপে নির্দিষ্ট 'ডিপি' লাগাত। যারা ওই ডিপি দেখে লাইক দিত তাদের কাছেই চলে যেত মেসেজ। সেই মেসেজে যৌনতার লাইভ স্ট্রিমিং দেখার 'মেনু' পাঠানো হত। তাতে থাকত বিভিন্ন রকম খরচের তালিকা। ডেমো দেখার জন্য নেওয়া হত ১০০ টাকা। এর পরে ৫০০, ৭০০, ১০০০ টাকার আলাদা আলাদা প্যাকেজ ছিল। 'মুখ ঢাকা' অথবা 'না ঢাকা' শো অনুযায়ী আলাদা আলাদা খরচ দিতে হত দর্শকদের। তদন্তে নেমে পুলিশ জানতে পেরেছে, এই কারবার থেকে যুবকের দৈনিক আয় ছিল ৩ থেকে ৪ হাজার টাকা। গত ২৮ অগস্ট খোলা একটি ব্যাঙ্ক অ্যাকাউন্টে এর মধ্যে প্রায় ৬ লাখ টাকা জমা পড়েছে। আরও পড়ুন: আন্তর্জাতিক উড়ানে বিধিনিষেধের মেয়াদ ৩০ নভেম্বর পর্যন্ত বাড়াল ডিজিসিএ তদন্তকারী পুলিশ অফিসার বিকাশ পা‌ণ্ডে সংবাদমাধ্যমকে জানিয়েছেন, ধৃত যুবকের দুই স্ত্রী। দু'জনকেই ব্যবসার জন্য ব্যবহার করত সে। প্রথম স্ত্রীর বাড়ি ছিল বেঙ্গালুরুতে। সোশ্যাল মিডিয়ার মাধ্যমে যুবকের সঙ্গে পরিচয় হয়। তাঁকে বিয়ের পরে উত্তরপ্রদেশের বাসিন্দা আরও একটি মেয়েকে গোপনে বিয়ে করে ওই যুবক। পুলিশের বক্তব্য, এই ব্যবসায় প্রথম স্ত্রীর অনুমোদন থাকলেও দ্বিতীয় স্ত্রীর তা ছিল না। প্রথম স্ত্রীকে ভবিষ্যতে ধনী হওয়ার স্বপ্ন দেখিয়ে যৌনতার লাইভ স্ট্রিমিং-এ রাজি করিয়ে নেয় যুবক। প্রথম স্ত্রী এখন সাত মাসের গর্ভবতী। অন্য দিকে,  দ্বিতীয় স্ত্রীয়ের উপরে জোর খাটিয়েই এই কাণ্ড চালাচ্ছিল যুবক। পুলিশ জানিয়েছে, স্ত্রীদের ব্যবহার করে যৌনতার লাইভ স্ট্রিমিংয়ের মাধ্যমে টাকা রোজগারের বিষয়টি জেরায় স্বীকারও করেছে ওই যুবক। তার বিরুদ্ধে ধর্ষণ, ডিজিটাল মাধ্যমে অশ্লীল ভিডিয়ো ছড়ানো-সহ বিভিন্ন অভিযোগে মামলা দায়ের হয়েছে। তার মোবাইল ফোন, ব্যাঙ্কের নথি ইত্যাদি খ‌তিয়ে দেখছে পুলিশ। প্রায় ১২ লাখ টাকার গয়নাও বাজেয়াপ্ত করা হয়েছে।
হাথরসের নির্যাতিতার পরিবারের সঙ্গে রাহুল গাঁধী ও প্রিয়ঙ্কা বঢরার দেখা করতে যাওয়াকে ‘পিকনিক’ বলে কটাক্ষ করলেন কেন্দ্রীয় অর্থমন্ত্রী নির্মলা সীতারামন। একই সঙ্গে তাঁর প্রশ্ন, কংগ্রেস শাসিত পঞ্জাবে ছয় বছরের নির্যাতিতা বালিকার পরিবারের সঙ্গে কংগ্রেস নেতাদের দেখা করতে যাওয়ার জন্য পিকনিকের আয়োজন হচ্ছে না কেন! রাহুলের পাল্টা মন্তব্য, “উত্তরপ্রদেশের মতো রাজস্থান বা পঞ্জাব সরকার ধর্ষণকে অস্বীকার করলে, বিচারে বাধা হয়ে দাঁড়ালে বিচার চাইতে সেখানেও যেতাম!” আজ বিজেপির মঞ্চ থেকে সাংবাদিক সম্মেলন করে নির্মলা সরাসরি রাহুল-প্রিয়ঙ্কাকে নিশানা করেছেন। উত্তরপ্রদেশের হাথরসে দলিত তরুণীর গণধর্ষণ ও মৃত্যুর পরে যোগী সরকারের প্রবল বাধা সত্ত্বেও রাহুল-প্রিয়ঙ্কা ওই পরিবারের সঙ্গে দেখা করতে যান। নির্মলা বলেন, “হাথরসের ধর্ষণের ঘটনায় মনে হচ্ছিল, সবাই পিকনিকে বেরিয়ে পড়েছেন। ভাই ও বোন গ্রামের দিকে দৌড়লেন। কিন্তু পঞ্জাবে হোশিয়ারপুর বা রাজস্থানে যাচ্ছেন না কেন ওঁরা? বেছে বেছে ক্ষোভ প্রকাশ এ বার খোলসা হয়ে গিয়েছে।” পঞ্জাবের হোশিয়ারপুর গ্রামে বুধবার ছয় বছরের ধর্ষিতা বালিকার অর্ধদগ্ধ দেহ উদ্ধার হয়। শুক্রবার বালিকার দেহ দাহ করা হয়। গোটা গ্রামের মানুষ তাতে হাজির ছিলেন। অভিযুক্তদের ফাঁসি দাবি করেছে পরিবার। পঞ্জাবের মুখ্যমন্ত্রী ক্যাপ্টেন অমরেন্দ্র সিংহ পুলিশের ডিজি-কে দ্রুত তদন্ত শেষ করার নির্দেশ দিয়েছেন। নির্মলা রাহুলকে কটাক্ষ করে বলেছেন, “এখন টুইটার-প্রিয় নেতা চুপ কেন? হাথরসের পরে তো কংগ্রেসের অন্তত ৩৫ জন সাংসদ বিবৃতি দিচ্ছিলেন। কোথায় এখন তাঁরা?” আরও পড়ুন: বিহারে নেতাদের করোনা, চিন্তায় বিজেপি আরও পড়ুন: ঘটপুজোর মেঘালয়ে অঞ্জলি অনলাইনে​   এর পরেই রাহুল টুইট করে পাল্টা জবাব দেন। নির্মলার নিশানার মুখে রাহুলের উত্তর, “উত্তরপ্রদেশের মতো পঞ্জাব ও রাজস্থানের সরকার ধর্ষণের কথা অস্বীকার করছে না। নির্যাতিতার পরিবারকে হুমকি দিচ্ছে না। বিচারের পথে বাধা হয়ে উঠছে না। যদি তারা তা করত, তা হলে আমি বিচারের জন্য লড়াই করতে সেখানে যেতাম।” বিহারে বিজেপির ইস্তাহার প্রকাশ করতে গিয়ে বিনামূল্যে কোভিড প্রতিষেধকের প্রতিশ্রুতি দিয়ে নির্মলা প্রশ্নের মুখে পড়েছিলেন। আজ তিনি যুক্তি দিয়েছেন, বিনামূল্যে কোভিড প্রতিষেধকের ঘোষণায় ভুল নেই। রাজ্য সরকার চাইলে নিখরচায় টিকা দিতেই পারে। পাল্টা আক্রমণে বিহারের আরজেডি নেতা তেজস্বী যাদবকে নিশানা করে নির্মলার প্রশ্ন, পঞ্জাবে নির্যাতিতা বালিকা এক জন পরিযায়ী শ্রমিকের মেয়ে। তিনি এ বিষয়ে কংগ্রেসের কাছে প্রশ্ন তুলছেন না কেন!মহিলা কংগ্রেসের সভানেত্রী সুস্মিতা দেবের মন্তব্য, নির্মলা সীতারামন তথা বিজেপি শুধুই রাজনীতি করছেন। তাঁদের আচমকা ঘুম ভাঙার একটাই কারণ, বিহারের ভোট। সে কারণেই তাঁরা হোশিয়ারপুরের ঘটনা নিয়ে রাজনীতি করতে চাইছেন।
খাবারের প্রলোভন দেখিয়ে রাস্তা থেকে ডেকে নিয়ে গিয়ে মানসিক ভারসাম্যহীন এক প্রৌঢ়াকে ধর্ষণের অভিযোগে তিন যুবককে গ্রেফতার করল পুলিশ। মঙ্গলবার রাতে পান্ডুয়ার ইটাচুনা-খন্যান পঞ্চায়েতের একটি গ্রামের ঘটনা। পুলিশ জানায়, ধৃতদের নাম সুরাই মান্ডি, বিকাশ সরেন এবং বিমল মণ্ডল। সকলেই স্থানীয় বাসিন্দা। তিন জনেরই বয়স ত্রিশের মধ্যে। তারা দিনমজুরের কাজ করত। ঘটনাস্থল থেকে একটি মোটরবাইক উদ্ধার করা হয়েছে। পুলিশ ও স্থানীয় সূত্রে জানা গিয়েছে, মঙ্গবার রাত সাড়ে ৮টা নাগাদ বছর পঞ্চাশের ভবঘুরে ওই প্রৌঢ়াকে তিন যুবক একটি জমির ধারে নির্জন এলাকায় নিয়ে গিয়ে ধর্ষণ করে বলে অভিযোগ। প্রৌঢ়ার চিৎকারে এলাকার লোক ঘটনাস্থলে এসে অভিযুক্ত বিকাশকে হাতেনাতে ধরে ফেলেন। তাকে পুলিশের হাতে তুলে দেওয়া হয়। বাকি দুই অভিযুক্ত তখন পালালেও পরে পুলিশ ধরে ফেলে। প্রৌঢ়ার দাদা থানায় তিন যুবকের বিরুদ্ধে ধর্ষণের অভিযোগ দায়ের করেন। বুধবার সকালে ডাক্তারি পরীক্ষার পরে প্রৌঢ়াকে চুঁচুড়া আদালতে পাঠায় পুলিশ। ধৃতদেরও আদালতে হাজির করানো হয়। প্রৌঢ়া বিচারকের সামনে গোপন জবানবন্দি দেন। ধৃতদের দু’দিনের পুলিশ হেফাজতের নির্দেশ দিয়েছেন বিচারক।
ফের যোগী-রাজ্যে দলিত মহিলাকে ধর্ষণের অভিযোগ উঠল। কানপুর দেহাত জেলার পুলিশ জানিয়েছে, সপ্তাহখানেক আগে কানপুর দেহাতের একটি গ্রামে বাড়িতে ঢুকে বন্দুক দেখিয়ে বছর বাইশের ওই মহিলাকে ধর্ষণ করে দু’জন। ঘটনার কথা জানালে ফল খারাপ হবে বলে হুমকি দেয় তারা। রবিবার যুবতীর পরিবারের অভিযোগের ভিত্তিতে ফৌজদারি দণ্ডবিধি ও তফসিলি জাতি ও জনজাতি সুরক্ষা আইনে মামলা দায়ের করা হয়। পলাতক অভিযুক্তদের খোঁজ করছে পুলিশের তিনটি দল।  অন্য দিকে হাথরসে নির্যাতিতার পরিবারের সঙ্গে দেখা করতে যাওয়ার সময়ে ধৃত কেরলের সাংবাদিক সিদ্দিক কাপ্পানের সঙ্গে জেলে দেখা করতে চেয়ে মথুরার মুখ্য বিচারবিভাগীয় ম্যাজিস্ট্রেট অঞ্জু রাজপুতের এজলাসে আর্জি পেশ করেছিলেন কেরলের সাংবাদিক সংগঠনের প্রতিনিধিরা। কিন্তু সেই আর্জি সোমবার খারিজ করে দিয়েছেন ম্যাজিস্ট্রেট। সিদ্দিকের বিরুদ্ধে ইউএপিএ ও ফৌজদারি দণ্ডবিধিতে মামলা দায়ের করেছে উত্তরপ্রদেশ পুলিশ। তাই তাঁর মুক্তির জন্য সুপ্রিম কোর্টে পেশ করা আর্জি পরিবর্তন করার অনুমতি দিয়েছে প্রধান বিচারপতি এস এ বোবডের বেঞ্চ। সে কারণেই জেলে সিদ্দিকের সঙ্গে দেখা করতে চেয়েছিলেন সাংবাদিক সংগঠনের প্রতিনিধিরা।
মামার বাড়ি বেড়াতে এসেছিল পাঁচ বছরের শিশু। রবিবার তেহট্ট ধোপট্ট এলাকায় তাকে ধর্ষণ করার অভিযোগ উঠল প্রতিবেশী এক যুবকের বিরুদ্ধে। অভিযোগ, এই ঘটনা পুলিশকে জানালে শিশুর বাবাকে খুন করা হবে বলে হুমকি দেয় অভিযুক্ত যুবক ও তার তিন বন্ধু।  বিষয়টি জানার পরেই শিশুর মা অবশ্য কোনও ভয় না পেয়ে রবিবার রাতেই তেহট্ট থানায় মূল অভিযুক্ত সরজিৎ মণ্ডল ও তার সঙ্গী তিন যুবকের বিরুদ্ধে থানায় অভিযোগ করেন। পুলিশ তাদের খোঁজে তল্লাশি শুরু করেছে। তেহট্ট থানার পুলিশ সূত্রে জানা গিয়েছে, সকলেই পলাতক। শিশুর বাড়ি আদতে মুর্শিদাবাদে। ধোপট্ট এলাকায় মামার বাড়িতে সে বেড়াতে আসে। রবিবার সকালে অভিযুক্ত সরজিতের বাড়ি তার দাদার মেয়ের সঙ্গে শিশুটি খেলা করছিল। সেই সময় অভিযুক্ত তাকে ঘরের ভিতর ডেকে নিয়ে গিয়ে ধর্ষণ করে বলে অভিযোগ। তার খেলার সঙ্গী অন্য শিশুটি ছুটে গিয়ে নির্যাতিতার মা’কে খবর দেয়। বাড়ির লোকজন ছুটে এলে অভিযুক্ত যুবক পালিয়ে যায়।  ঘটনার গুরুতর অসুস্থ হয়ে পড়ে শিশুটি। মানসিক ভাবেও সে ধ্বস্ত অবস্থায় ছিল। দ্রুত তাকে তেহট্ট মহকুমা হাসপাতালে নিয়ে আসা হয়। এর মধ্যে এলাকার তিন যুবক শিশুর মামার বাড়ির সদস্যদের খুনের হুমকি দিতে থাকে। এর পরই রাতে তেহট্ট থানায় অভিযোগ দায়ের করা হয়।  পুলিশ সূত্রে জানা গিয়েছে, মূল অভিযুক্ত যুবকের বিরুদ্ধে পকসো আইনে মামলা করা হয়েছে। বাকি তিন জনের বিরুদ্ধে খুনের হুমকি দেওয়া, অন্যের বাড়ি চড়াও হয়ে ভয় দেখানো- সহ একাধিক ধারায় মামলা রুজু হয়েছে।
৮ মাস আগে ধর্ষণ করেছিল নিজেরই দুই ভাই। সেই ঘটনার পর মারধর করে বাবা-মা বলেছিল পুলিশকে না জানাতে। শনিবার মধ্যপ্রদেশের মিসরদ থানার পুলিশের দ্বারস্থ হয়ে এই অভিযোগ করেছেন ৩৬ বছরের এক মহিলা। তার পরই বিষয়টি নিয়ে তদন্ত শুরু করেছে পুলিশ। স্বামীর সঙ্গে ডিভোর্সের পর বাপেরবাড়িতেই থাকেন ওই মহিলা। মিসরদ থানার এক পুলিশ অফিসার বলেছেন, ‘‘ওই মহিলার অভিযোগ, ফেব্রুয়ারি মাসে দুই ভাই তাঁকে ধর্ষণ করেছিল। সে কথা বাবা-মাকে বললে তাঁরা পাশে দাঁড়াননি। উল্টে তাঁকেই মারধর করেন। পুলিশকে না জানানোর কথাও বলেন তাঁরা। বাড়ির চার সদস্যের হাতেই তিনি নিগৃহীত বলে অভিযোগ করেছেন।’’ এর পাশাপাশি মিথ্যা মামলা করে পরিবারের লোকেরা তাঁকে ফাঁসানোর চেষ্টা করছে বলেও অভিযোগ করেছেন ওই মহিলা। পুলিশ জানিয়েছে, ২২ অগস্ট ওই মহিলার বিরুদ্ধে থানায় মামলা করে তাঁর বাবা-মা। তাঁদের অভিযোগ, দুই ভাইয়ের কাছে ১০ লক্ষ টাকা করে না কি চেয়েছেন ওই মহিলা। বাড়ি নিজের নামে লিখিয়ে নেওয়ার জন্যও চাপ দিয়েছেন। কিন্তু তাঁকে ফাঁসানোর জন্য মিথ্যা অভিযোগ করা হয়েছে বলে পুলিশকে জানিয়েছেন নির্যাতিতা। তাঁর অভিযোগের ভিত্তিতে মামলা দায়ের করে তদন্ত শুরু হয়েছে বলে জানিয়েছে পুলিশ।
ধর্ষণের অভিযোগে এক ব্যক্তিকে কুপিয়ে খুন করে নিজেই পুলিশে খবর দিলেন এক মহিলা। এর পরেই মধ্যপ্রদেশ পুলিশ ওই মহিলাকে গ্রেফতার করেছে। জানা গিয়েছে, ছুরি দিয়ে কমপক্ষে ২৫ বার কোপ মেরে খুন করা হয়। কিন্তু কীসের এত রাগ? মহিলা জানিয়েছেন, ২০০৫ সাল থেকে ১৫ বছর ধরে তাঁকে বার বার ধর্ষণ করে ওই ব্যক্তি। গত ১২ অক্টোবর ফের সেই চেষ্টা করতে গেলেই তিনি অস্ত্র হাতে তুলে নেন। রাজধানী ভোপাল থেকে ২০০ কিলোমিটার দূরে গুনা জেলার এই ঘটনায় মৃতের নাম ব্রিজভূষণ শর্মা। পুলিশ জানিয়েছে, ওই ব্রিজভূষণ জেলার অশোক নগরের বাসিন্দা। খুনের অভিযোগে মহিলার বিরুদ্ধে ৩০২ ধারায় মামলা রুজু করেছে পুলিশ। ওই মহিলা পুলিশকে জানিয়েছেন, ব্রিজভূষণ তাঁর প্রতিবেশী ছিল। মাত্র ১৬ বছর বয়সে তিনি প্রথম বার ওই ব্যক্তির হাতে ধর্ষিত হন। সেই মুহূর্তের একটি ভিডিয়ো তুলে রাখে ব্রিজভূষণ। এর পর ব্ল্যাকমেলিং চলতে থাকে। ভিডিয়ো ছড়িয়ে দেওয়ার শাসানির মুখে দিনের পর দিন তিনি শারীরিক সম্পর্কে যেতে রাজি হন। মহিলার বিয়ে হয়ে যাওয়ার পরেও একই ভাবে হুমকি ও অত্যাচার চলতে থাকে। দিন দিন তা বাড়তেই থাকে। এবার তাই নির্যাতককে চরম শাস্তি দেওয়ার সিদ্ধান্ত নেন দুই মেয়ের মা। আরও পড়ুন: রান্নার গ্যাস ডেলিভারিতে নতুন নিয়ম ১ নভেম্বর থেকে খুনের দিন ঠিক কী হয়েছিল তাও পুলিশকে জানিয়েছেন মহিলা। তাঁর বয়ান মতো, গত ১২ অক্টবোর মদ্যপ অবস্থায় ব্রিজভূষণ তাঁর বাড়িতে আসে। সেদিন তাঁর স্বামী কর্মসূত্রে শহরের বাইরে ছিলেন। সেই সুযোগটা নিয়েই ধর্ষণ করতে আসে ব্রিজভূষণ। মহিলার দুই মেয়ে তখন অন্য ঘরে ঘুমাচ্ছিল। এমন সময় মেয়েদের হেনস্থা করার কথা বলে ব্রিজভূষণ। এর পরেই তিনি রান্নাঘর থেকে ছুরি নিয়ে এসে এলোপাথাড়ি ভাবে কোপাতে শুরু করেন। মৃত্যু হয় ব্রিজভূষণের। এর পরেই থানায় ফোন করে সমস্তটা জানিয়ে খুনের কথা স্বীকার করেন মহিলা। 
হাথরসের ঘটনা নিয়ে প্রতিবাদ থামেনি এখনও। তার মধ্যেই সামনে এল উত্তরপ্রদেশের কানপুর ও বরাবাঁকিতে দুই দলিত কিশোরীর নির্যাতনের ঘটনা। দুটি ক্ষেত্রেই হাথরসের ঘটনার সঙ্গে মিল পাচ্ছেন তদন্তকারীরা। পুলিশ জানিয়েছে, কানপুর জেলার সাচেন্ডি এলাকায় গত কাল রাতে বাড়ি থেকে বেরিয়ে মাঠে গিয়েছিল এক বছর পনেরোর দলিত কিশোরী।  তখনই দুই ব্যক্তি তাকে ধর্ষণ করে বলে অভিযোগ। কোনওক্রমে পালিয়ে বাড়ি এসে সে সব কথা জানায়। তার পরিবারের অভিযোগের ভিত্তিতে ফৌজদারি দণ্ডবিধি ও শিশু যৌন নির্যাতন রোধ আইনে মামলা করা হয়েছে। এই ঘটনায় গোবিন্দ বাল্মিকী ও অজয় ওরফে শিববোধন নামে দু’জনকে গ্রেফতার করা হয়েছে। অন্য দিকে বরাবাঁকির সাতরিখ এলাকায় এক দলিত কিশোরীকে ধর্ষণ করে খুনের অভিযোগ উঠেছে। পুলিশ জানিয়েছে, বুধবার রাতে সে বাড়ি থেকে বেরোয়। মেয়ে না ফেরায় তার খোঁজে যান বাবা। গ্রামের একটি ধান ক্ষেতে মেয়ের নগ্ন দেহ খুঁজে পান তিনি। কিশোরীর এক আত্মীয় জানিয়েছেন, মেয়েটির হাত-পা বাঁধা ছিল। ঘটনায় দীনেশ গৌতম নামে এক যুবককে গ্রেফতার করেছে বরাবাঁকি পুলিশ। প্রথমে খুনের মামলা দায়ের করেছিল। ময়না তদন্তের রিপোর্ট পাওয়ার পরে ধর্ষণের মামলা করা হয়। কিশোরীর বাবা পেশায় শ্রমিক। তাঁর দাবি, ‘‘দোষীদের কড়া শাস্তি দেওয়া হোক। আর আমাদের জন্য ব্যবস্থা করা হোক পাকা বাড়ির। পুলিশ যেন গ্রামের বাসিন্দাদের অযথা হেনস্থা না করে।’’ বরাবাঁকি পুলিশ জানিয়েছে, গ্রামের বাসিন্দাদের কোনও চাপ দেওয়া হচ্ছে না। উত্তরপ্রদেশ নিয়ে আজ ফের মুখ খুলেছেন রাহুল গাঁধী। তাঁর বক্তব্য, ‘‘অপরাধ ঠেকাতে না পেরে ফের উত্তরপ্রদেশ সরকার তথ্য গোপন করে অপরাধীদের বাঁচানোর চেষ্টা করছে। আর কত জন মেয়েকে নির্যাতন সহ্য করতে হবে? আর কত বার হাথরসের মতো ঘটনা ঘটবে?’’
অনলাইন গেম পাবজি খেলার সময় বন্ধুত্ব হয়েছিল। সেই ‘বন্ধু’দের হাতে ধর্ষণের শিকার ১২ বছরের নাবালিকা। সম্প্রতি ঘটনাটি ঘটেছে মধ্যপ্রদেশের ভোপালে। বৃহস্পতিবার এই ঘটনার কথা জানিয়েছে পুলিশ। পুলিশ জানিয়েছে, পাবজি খেলার মাধ্যমে নির্যাতিতার সঙ্গে আলাপ হয় তিন অভিযুক্তের। গত মাসে ওই নাবালিকাকে রম্ভা নগর এলাকায় আসতে প্রলুব্ধ করে অভিযুক্তরা। সেখানেই তাকে ধর্ষণ করা হয়। সেই ঘটনার ছবি-ভিডিয়ো অনলাইনে ছেড়ে দেওয়ার ভয় দেখিয়ে কিশোরীর উপর একাধিক বার নির্যাতন চালিয়েছে অভিযুক্তরা। ঘটনা নিয়ে পুলিশ অফিসার অলোক শ্রীবাস্তব বলেছেন, ‘‘মেয়েটির পরিবার ঘটনার কথা জানায় পুলিশকে। এর পরই আমরা তিন অভিযুক্তকে গ্রেফতার করেছি। তাদের বয়স ১৮-১৯ বছর। তারা সকলেই রম্ভা নগরের বাসিন্দা।’’ তিনি জানিয়েছেন, ভারতীয় দণ্ডবিধির বেশ কয়েকটি ধারা ও পকসো আইনে অভিযুক্তদের বিরুদ্ধে মামলা দায়ের করা হয়েছে। আরও পড়ুন: পুলিশের সামনেই পর পর গুলি বিজেপি বিধায়ক ঘনিষ্ঠের, মৃত ১ আরও পড়ুন: কমছে দৈনিক মৃত্যু, দেশে ৭৩ লক্ষ আক্রান্তের মধ্যে সুস্থ সাড়ে ৬৪ লক্ষ
দলিত তরুণীকে গণধর্ষণের এক মাসের মধ্যেই হাথরসে ফের ধর্ষণের ঘটনা ঘটে গেল। এ বার ধর্ষিতা চার বছরের এক শিশুকন্যা। হাথরসের সাসনি এলাকায় শিশুটির বাড়ি। পুলিশ জানিয়েছে, ধর্ষণ করেছে তারই এক আত্মীয়। গত কাল ঘটনাটি ঘটেছে। অভিযুক্তকে গ্রেফতার করা হয়েছে। এ নিয়ে মামলা দায়ের করেছে পুলিশ। এ দিকে, দলিত তরুণীকে গণধর্ষণ ও খুনের ঘটনাকে কেন্দ্র করে যোগী  আদিত্যনাথ সরকারের ভাবমূর্তি যে ভাবে ধুলোয় মিশেছে, এ বার তা উদ্ধার করতে নেমেছে তারা। সুপ্রিম কোর্টে উত্তরপ্রদেশ সরকার আজ জানিয়েছে, হাথরসের ঘটনায় আদালতের নজরদারিতে নির্দিষ্ট সময় বেধে দিয়ে সিবিআই তদন্ত চাইছে তারা। সিবিআই যাতে ১৫ দিন অন্তর তদন্তের অগ্রগতি রাজ্য সরকারকে জানায় এবং বিষয়টি তারা শীর্ষ আদালতে পেশ করতে পারে, এমন প্রস্তাবও দেওয়া হয়েছে। ১৯ বছর বয়সি তরুণীকে গণধর্ষণ, সেই মামলা এগিয়ে নিয়ে যেতে পুলিশের বিরুদ্ধে টালবাহানার অভিযোগ, দিল্লির হাসপাতালে তরুণীর মৃত্যু, তার পর রাতের অন্ধকারে পরিবারের সম্মতি ছাড়া মৃতদেহ পুড়িয়ে দেওয়ার ঘটনা নিয়ে যোগী সরকারের বিরুদ্ধে প্রবল বিক্ষোভ শুরু হয়েছে। উত্তরপ্রদেশ সরকার একে ‘বিদেশি চক্রান্ত’ আখ্যা দিয়ে, বিরোধীদের গ্রেফতার করেও পরিস্থিতি সামলাতে পারেনি। গত সোমবার এলাহাবাদ হাইকোর্ট স্পষ্ট করে দিয়েছে, পরিবারের সম্মতি ছাড়া তরুণীর দেহ পুড়িয়ে দিয়ে মৃতা ও তাঁর পরিবারের মানবাধিকার লঙ্ঘন করেছে প্রশাসন। ওই তরুণী ধনী পরিবারের সদস্য হলে তাঁর পরিবারের সঙ্গে এমন ব্যবহার করা হত কি না, তা নিয়ে হাথরসের জেলাশাসককে সরাসরি প্রশ্ন করেছেন বিচারপতিরা। এমনকি, মৃতদেহ পুড়িয়ে দেওয়ার পিছনে আইনশৃঙ্খলা রক্ষা কিংবা অন্য যে সব কারণ দেখিয়েছে যোগী প্রশাসন, আদালতে তা-ও টেকেনি।  এই পরিস্থিতিতেই সুপ্রিম কোর্টে উত্তরপ্রদেশ সরকার আজ বলেছে, নির্যাতিতার পরিবার ও সাক্ষীদের নিরাপত্তার পুরোপুরি ব্যবস্থা করতে তারা দায়বদ্ধ। রাজ্য সরকার শীর্ষ আদালতে আর্জি জানিয়েছে, তদন্তের অগ্রগতি রিপোর্ট ১৫ দিন অন্তর সিবিআই যাতে রাজ্য সরকারকে দেয়, সেই নির্দেশ দেওয়া হোক। সে ক্ষেত্রে পুলিশ প্রধানের মাধ্যমে সেটি তারা সুপ্রিম কোর্টে পেশ করতে পারে। হলফনামা দিয়ে যোগী সরকার জানিয়েছে, নির্যাতিতার পরিবার ও  ঘটনার সাক্ষীদের জন্য এখন ত্রিস্তরীয়  নিরাপত্তা ব্যবস্থা রয়েছে। উত্তরপ্রদেশ সরকার বলেছে, নির্যাতিতার ভাই পুলিশকে চিঠি লিখে জানিয়েছেন, পরিবারের তরফে আইনজীবীর ব্যবস্থা করেছেন তাঁরা। তবে সরকারি আইনজীবীও যাতে এই মামলায় সহযোগিতা করেন, সেই অনুরোধ করেছেন তিনি। সুপ্রিম কোর্টে কাল হাথরস মামলার শুনানি। তার আগে ওই ঘটনা নিয়ে নতুন করে জনস্বার্থ মামলা দায়ের হয়েছে। সেখানে পুলিশ, হাসপাতাল-সহ রাজ্য সরকারের ভূমিকা নিয়ে প্রশ্ন তোলা হয়েছে। ভারতীয় দণ্ডবিধির বিভিন্ন ধারা এবং তফসিলি জাতি, জনজাতি নিপীড়ন প্রতিরোধ আইন লঙ্ঘন করার অভিযোগ এনে আবেদন জমা হয়েছে। আরও পড়ুন: ‘অনেক মানুষ জমায়েত করলে খুশি হয় ভাইরাস’ আরও পড়ুন: যোগী রাজ্যের গ্রামে কর্মীর খোঁজে প্রিয়ঙ্কা এরই মধ্যে উত্তরপ্রদেশের গোন্ডায় দলিত পরিবারের তিন নাবালিকার উপর অ্যাসিড হামলার খবর সামনে এসেছে। সংবাদমাধ্যমের খবর, গোন্ডা জেলার পরসপুর থানা এলাকায় তিন বোনের উপর এই হামলা হয়েছে। তাদের জেলা হাসপাতালে ভর্তি করা হয়েছে। তিন নাবালিকার শারীরিক অবস্থা স্থিতিশীল। পুলিশ অজ্ঞাত পরিচয় ব্যক্তিদের বিরুদ্ধে মামলা করে জিজ্ঞাসাবাদ শুরু করেছে। ওই ঘটনা নিয়ে ক্ষোভ জানিয়ে কংগ্রেস মুখপাত্র রণদীপ সিংহ সুরজেওয়ালা বলেছেন, ‘‘বিজেপি শাসিত উত্তরপ্রদেশে মহিলা কিংবা দলিত হওয়া কি অপরাধ? দলিতদের উপর অ্যাসিড হামলা হচ্ছে। দলিতদের মূত্র পান করতে বাধ্য করা হচ্ছে। অথচ সরকার চুপ।’’ অনেকেই মনে করছেন, বিহারের ভোট ও উত্তরপ্রদেশে উপনির্বাচনের মুখে দলিত-বিরোধী ভাবমূর্তি পাল্টানোর চেষ্টা শুরু করেছে বিজেপি। তবে এক বিক্ষোভের রেশ কাটতে না কাটতে নতুন ঘটনা সামনে আসছে।
মানসিক রোগ সারানোর নামে ১৫ বছরের কিশোরীকে ধর্ষণের অভিযোগ উঠল এক ব্যক্তির বিরুদ্ধে। সেই ঘটনা সামনে আসতেই ওই স্বঘোষিত সাধুকে গণপিটুনি দিল উত্তেজিত জনতা। সম্প্রতি ঘটনাটি ঘটেছে তেলঙ্গানার নিজামাবাদ জেলায়। ওই কিশোরীর মানসিক সমস্যা রয়েছে বলে মনে করত তার পরিবার। সে জন্যই তার বাবা-মা তাকে ওই ব্যক্তির কাছে নিয়ে গিয়েছিল। এলাকায় নিজেকে সাধু বলে পরিচয় দেওয়া অভিযুক্ত জাদুবিদ্যায় পারদর্শী বলে দাবি করত। স্থানীয়দের অভিযোগ, গত তিন মাস ধরে ওই নাবালিকার উপর নির্যাতন চালিয়েছে সে। নির্যাতিতাকে আলাদা ঘরে মাদক খাইয়ে অত্যাচার করত বলে দাবি স্থানীয়দের। সম্প্রতি ওই নাবালিকা জানায় তার পেটে ব্যথা করছে। চিকিৎসকের কাছে নিয়ে গেলে জানা যায় সে গর্ভবতী। এই খবর পেতেই সেই স্বঘোষিত সাধুর উপর চড়াও হন স্থানীয়রা। পালানোর চেষ্টা করলে তাকে তাড়া করে ধরে ফেলে স্থানীয়রা। সেখানেই তাকে মারধর করে। নাবালিকার শারীরিক পরীক্ষা করানোর পাশাপাশি অভিযুক্তকেও গ্রেফতার করেছে পুলিশ। তাকে জিজ্ঞাসাবাদ করে ঘটনার ব্যাপারে জানার চেষ্টা চলছে। ওই ব্যক্তির বিরুদ্ধে ধর্ষণ ও প্রতারণার মামলা দায়ের করেছে পুলিশ। আরও পড়ুন: দৈনিক মৃত্যুর পাশাপাশি দেশে সক্রিয় রোগী কমে ৮ লক্ষ ২৬ হাজার আরও পড়ুন: এক বছরেরও বেশি আটক থাকার পর মুক্ত পিডিপি নেত্রী মেহবুবা
"তদন্তে নামার ২৪ ঘণ্টার মধ্যেই ঘটনার এফআইআর নিয়ে যে দোলাচল সিবিআই দেখাল, তার ফলে হাথরসে খুন হওয়া দলিত কিশোরীর বিচার পাওয়া নিয়ে অনেকেই সংশয়ে। অভিযুক্তরা কেন গোড়া থেকেই সিবিআই তদন্তের দাবি জানিয়ে আসছিল, উত্তরপ্রদেশের যোগী আদিত্যনাথের সরকার ঘটনার সিবিআই তদন্তের নির্দেশ দেওয়া মাত্র অভিযুক্তদের স্বজনেরা কেন সন্তোষ প্রকাশ করেছিলেন, ২৪ ঘণ্টার মধ্যেই তা স্পষ্ট হয়েছে বলে সোশ্যাল সাইটে মতামত দিয়েছেন অনেকে। নির্যাতিতার স্বজনেরা এ দিন এলাহাবাদ হাইকোর্টে হাজিরা দিয়েছেন, সেখানে পুলিশ কর্তাদের উদ্দেশে বিচারপতি বলেন, ‘‘কী করে বলছেন ধর্ষণ হয়নি, তদন্ত কি শেষ হয়ে গিয়েছে? আপনার বা কোনও ধনী পরিবারের মেয়ে হলে পারতেন তার দেহ এ ভাবে পুড়িয়ে দিতে?” আবার হাথরসে যেতে চাওয়ার জন্য ইউএপিএ-তে গ্রেফতার করা সাংবাদিক সিদ্দিক কাপ্পানের মুক্তির বিষয়ে কেরলের সাংবাদিক সংগঠনের আবেদন এক মাস পরে শোনা হবে বলে জানিয়েছে সুপ্রিম কোর্টের প্রধান বিচারপতি এস এ বোবডের নেতৃত্বাধীন বেঞ্চ। তত দিন হয়তো জেলেই থাকতে হচ্ছে কাপ্পানকে। প্রধানমন্ত্রী নরেন্দ্র মোদীর দফতরের সরাসরি নিয়ন্ত্রণে থাকা সিবিআই রবিবার হাথরসের তদন্তভার গ্রহণের পরে যে এফআইআর-টি করে, তাতে অভিযুক্তদের বিরুদ্ধে ধর্ষণ, গণধর্ষণ ও খুন এবং হত্যার চেষ্টার মতো অভিযোগ আনা হয়। সরকারি প্রেস বিজ্ঞপ্তিতেও সেই অভিযোগগুলির কথা উল্লেখ করা হয়। তার পরে সিবিআইয়ের ওয়েবসাইটে সেই এফআইআরের কপি এবং প্রেস রিলিজ় প্রকাশ করা হয়। নির্যাতিতা এবং অভিযুক্তদের বয়স ২১ বছরের কম হওয়ায় প্রকাশিত দুই নথিতে তাদের নাম সাদা কালি দিয়ে মোছা ছিল।
কিন্তু এর কয়েক ঘণ্টা পরে এফআইআর এবং প্রেস রিলিজ় সাইট থেকে সরিয়ে নেয় সিবিআই। জানানো হয়, নাম না-দেওয়া হলেও এগুলি প্রকাশে সুপ্রিম কোর্টের বিধিভঙ্গ হতে পারে আন্দাজ করে এই সিদ্ধান্ত। তবে এর পরে সরকারি প্রেস রিলিজ়টি ফের সাইটে প্রকাশ করা হয়, যাতে অভিযোগের খতিয়ানে কেবলই ‘খুনের চেষ্টা’-র উল্লেখ রয়েছে। ধর্ষণ ও খুনের কথা বলাই নেই! ঘটনা হল, ১৪ সেপ্টেম্বর কিশোরী নির্যাতিতা হয়ে হাসপাতালে ভর্তি হওয়ার পরে পরিবার স্থানীয় থানায় গিয়ে ধর্ষণের অভিযোগ করলেও তা না-লিখে শুধু ‘খুনের চেষ্টা’ লেখা হয়। পরে নির্যাতিতা দিল্লির হাসপাতালে মারা যাওয়ায় ‘খুন ও ধর্ষণ’-এর অভিযোগ সংযোজন করা হলেও আগাগোড়া পুলিশ বলে আসছে কিশোরীকে ধর্ষণ করা হয়নি। অভিযুক্তরাও সেই দাবি করে আসছে। এই পরিস্থিতিতে সিবিআই সম্ভাব্য অভিযোগের মধ্যে ‘খুন ও ধর্ষণ’ যোগ করলেও পরে প্রেস রিলিজ থেকে তা বাদ দেওয়া হল। এ দিন এলাহাবাদ হাইকোর্টে পুলিশের এডিজি (আইনশৃঙ্খলা)ও দাবি করেন, হাথরসের ঘটনা যোগী সরকারের ভাবমূর্তি নষ্ট করার ‘আন্তর্জাতিক চক্রান্ত’। ধর্ষণের কোনও ঘটনাই হয়নি। বিচারপতি তাঁকে প্রশ্ন করেন— “কী করে জানলেন ধর্ষণ হয়নি? তদন্ত কি শেষ হয়ে গিয়েছে?” তার পরে বলেন, “আপনার নিজের মেয়ে হলে এই কথা বলতে পারতেন? দরিদ্র দলিতের মেয়ে না-হয়ে কোনও ধনী পরিবারের মেয়ে হলে পারতেন তার দেহটা এই ভাবে রাতের অন্ধকারে জ্বালিয়ে দিতে?” আরও পড়ুন: জিএসটি কাউন্সিলে ঐকমত্য অধরাই, ধারের পথে ২১টি রাজ্য  কংগ্রেস নেত্রী রাহুল গাঁধী ও প্রিয়ঙ্কা গাঁধী বঢরা টুইটে হাথরস নিয়ে যোগী সরকারের বিরুদ্ধে সরব হয়েছেন। রাহুল বলেন, ‘হাথরস নিয়ে রাজ্যের বিজেপি সরকারের অবস্থান অমানবিক এবং অন্যায্য। নির্যাতিতার পরিবারের বদলে সরকার অভিযুক্তদের পাশে দাঁড়াচ্ছে।’ প্রিয়ঙ্কা যোগী সরকারকে নারী-বিদ্বেষী আখ্যা দিয়ে লিখেছেন, ‘এক জন নির্যাতিতা হয়েছেন, কিন্তু উত্তরপ্রদেশের সব নারী এই সরকারকে উপযুক্ত শিক্ষা দেবেন।’ আরও পড়ুন: রাজ্যের স্বাস্থ্যসাথীর আওতায় ভেলোরের হাসপাতাল দিল্লিবাসী মলয়ালি সাংবাদিক কাপ্পান ও তাঁর দুই সঙ্গী যে গাড়ি ভাড়া করে হাথরসে নির্যাতিতার গ্রামে যাচ্ছিলেন, তার চালকের বিরুদ্ধেও ইউএপিএ-তে মামলা দিয়েছে উত্তরপ্রদেশ পুলিশ, আনা হয়েছে রাষ্ট্রদ্রোহের অভিযোগও। চালকের পরিবার জানিয়েছেন, সওয়ারিদের চিনতেনই না চালক। ‘ওলা’ অ্যাপ -এর মাধ্যমে কাপ্পান ও তাঁর সঙ্গীরা যে ট্যাক্সিটি বুক করেন, ঘটনাচক্রে সেটির চালক ছিলেন দিল্লির সুন্দরনগরী এলাকার বাসিন্দা আলম। মথুরার কাছে গাড়িটি আটকায় পুলিশ। তাদের অবশ্য অভিযোগ, চার জনের যোজসাজশ ছিল।"
প্রথমে উত্তপ্ত বিতণ্ডা। তারপর মঞ্চের উপরেই হাতাহাতি! ভিডিয়ো ফুটেজে দেখা যাচ্ছে, দলের পুরুষ সহকর্মীদের একাংশ এক মহিলাকে শারীরিক নিগ্রহ করছেন! অভিযোগ, এ ছবি উত্তরপ্রদেশ কংগ্রেসের অন্তর্দ্বন্দ্বের! উপলক্ষ, দেওরিয়া বিধানসভা কেন্দ্রের আসন্ন উপনির্বাচন। নিগৃহীতা তারা যাদব স্থানীয় কংগ্রেস নেত্রী। তিনি দেওরিয়া বিধানসভা উপনির্বাচনে দলীয় মনোনয়নের দাবিদার ছিলেন। কিন্তু সেই আশা পূরণ হয়নি। তারা এবং তাঁর অনুগামীদের অভিযোগ, ওই কেন্দ্রে ধর্ষণের মামলায় অভিযুক্ত মুকুন্দভাস্কর ত্রিপাঠীকে কংগ্রেস প্রার্থী করেছে। বিজেপি বিধায়ক জন্মেজয় সিংহের মৃত্যুতে দেওরিয়া আসনটি খালি হয়েছে। আগামী ৩ নভেম্বর পূর্ব-উত্তরপ্রদেশের ওই বিধানসভা কেন্দ্রে উপনির্বাচন। তার আগে শনিবার দেওরিয়া জেলা কংগ্রেস দফতরে দলের নেতা-কর্মীদের বৈঠক বসেছিল। সেখানে হাজির ছিলেন এআইসিসি-র সম্পাদক সচিন নায়েক। সেখানে তারা এবং তাঁর অনুগামীরা মঞ্চে উঠে বিক্ষোভ শুরু করেন। এর পরেই দু’পক্ষের হাতাহাতি বেধে যায়। আরও পড়ুন: ‘অনেকে দলিত, মুসলিম, উপজাতিদের মানুষ ভাবে না’, হাথরস কাণ্ডে তোপ রাহুলের সংবাদ সংস্থা এএনআই-কে রবিবার সকালে তারা বলেন, ‘‘জেলা কংগ্রেস সভাপতি ধর্মেন্দ্র সিংহ, সহ-সভাপতি অজয় সিংহ এবং আরও দুই স্থানীয় কংগ্রেস নেতা আমাকে শারীরিক লাঞ্ছনা করেছেন। আমি ওঁদের বিরুদ্ধে পুলিশে অভিযোগ জানাব।’’ কংগ্রেস প্রার্থী মুকুন্দ ঘটনার নেপথ্যে রয়েছেন বলেও অভিযোগ করেন তিনি। বলেন, ‘‘হাথরসে গিয়ে রাহুলজি-প্রিয়ঙ্কাজি যখন নির্যাতিতার পরিবারের পাশে দাঁড়াচ্ছে, উত্তরপ্রদেশ কংগ্রেস তখন ধর্ষণ মামলায় অভিযুক্তকে টিকিট দিচ্ছে।’’ Congress' Tara Yadav manhandled by party workers at an event in Deoria.(10.10)She says,“I was thrashed by party workers when I questioned party's decision to give a ticket to a rapist, Mukund Bhaskar for upcoming by-polls. Now, I'm waiting for Priyanka Gandhi ji to take action” pic.twitter.com/MYYp8k1GLX এই সেই ভিডিয়ো ধর্মেন্দ্র অবশ্য অভিযোগ উড়িয়ে বলেন, ‘‘বিক্ষোভকারীরা সচিনকে নিগ্রহ করার চেষ্টা করেছিলেন। আমরা তাঁদের বাধা দিয়েছি।’’ যদিও তারার দাবি, ‘‘আমরা এআইসিসি-র সম্পাদককে প্রার্থীর অপরাধমূলক কার্যকলাপ সম্পর্কে অভিযোগ জানাতে গিয়েছিলাম। কিন্তু আমাদের কিছু বলতে দেওয়া হয়নি।’’ আরও পড়ুন:  সরকার ফেলার চেষ্টা করছেন সুপ্রিম কোর্টের বিচারপতি, বেনজির অভিযোগ জগনমোহনের জাতীয় মহিলা কমিশনের চেয়ারপার্সন রেখা শর্মা এ দিন দেওরিয়ার ঘটনায় উদ্বেগ প্রকাশ করে টুইটারে লেখেন, ‘এ ধরনের বিকৃত মনস্ক ব্যক্তিরা কী ভাবে রাজনীতিতে আসতে পারে!  আমরা গোটা বিষয়টি খতিয়ে দেখছি।’
বেড়াতে এসেছিলেন হৃষিকেশে। কিন্তু অভিজ্ঞতা হল ভয়ঙ্কর। আমেরিকা থেকে ভারতে আসা ওই মহিলার অভিযোগ, অভিনব রায় নামে স্থানীয় এক যুবক তাঁকে ধর্ষণ করেছে। পুলিশ অভিযোগ পাওয়া মাত্রই শুরু করেছে তদন্ত। পুলিশ সূত্রে জানা গিয়েছে, পেশায় যোগাসন প্রশিক্ষক ওই মহিলা হৃষিকেশের একটি হোটেলে উঠেছিলেন। তিনি পুলিশকে জানিয়েছেন, গত ৫ অক্টোবর অভিনব ব্যালকনি টপকে তাঁর ঘরে ঢুকে পড়ে এবং জোর খাটিয়ে যৌন সম্পর্কে যেতে বাধ্য করে। এর পরে ওই মার্কিন মহিলা হৃষিকেশের মুনি কি রেতি থানায় অভিযোগ দায়ের করেন। তবে তদন্তে নেমে আরও অনেক তথ্য পেয়েছে পুলিশ। মুনি কি রেতি থানার স্টেশন-ইন-চার্জ আরকে সাকলানি জানিয়েছেন, ৫ অক্টোবরের আগেও ওই মহিলার সঙ্গে অভিযুক্তের শারীরিক সম্পর্ক হয়েছে। বেশ কয়েকবার মহিলাকে ফোন করে নিজের ফ্ল্যাটে ডেকে নেয় অভিনব। সেই সময়ে যৌন সম্পর্ক হলেও সম্ভবত তা ছিল দু'জনের সম্মতিতে। কিন্তু মহিলার অভিযোগ অনুযায়ী, ৫ অক্টোবর হোটেলের ঘরে তাঁকে ধর্ষণ করা হয়েছে। আরও পড়ুন: নগ্ন ব্যালট রুখতে নগ্ন সেলেবরা, ভোট শিক্ষা দিতে অবাক কাণ্ড আমেরিকায় আরও পড়ুন: চাকরি নেই রোহিতের, বউয়ের বিরিয়ানি তো আছে, তাতেই বাজিমাত পুলিশ জানতে পেরেছে যোগাসনের প্রশিক্ষক হলেও ওই মহিলার মাদক আসক্তি রয়েছে। সেই সূত্রেই আলাপ হয় অভিনব রায়ের সঙ্গে। মহিলা পুলিশকে এমনটাও জানিয়েছেন যে, অভিযোগ দায়ের করার পর থেকে অভিযুক্তের বাবা তা প্রত্যাহার করে নেওয়ার জন্য চাপ দিয়ে চলেছেন।
হাথরসে ধর্ষিতা তরুণীর বাড়িতে যাওয়ার পথে এক সাংবাদিক-সহ চার জনকে গ্রেফতার করল যোগী আদিত্যনাথের পুলিশ। সিদ্দিক কাপ্পান নামে ওই সাংবাদিক কেরলের বিভিন্ন সংবাদমাধ্যমের সঙ্গে যুক্ত, দিল্লিতে কর্মরত।  গতকাল সিদ্দিক এবং তাঁর তিন সঙ্গী যখন হাতরসে যাচ্ছিলেন, সেই সময়ে মথুরার কাছে তাঁদের গ্রেফতার করা হয়। সিদ্দিক ছাড়া ধৃত তিন জন হলেন, মুজফ্‌ফরনগরের আতিক-উর রহমান, বাহরাইচের মাসুদ আলম ও রামপুরের বাসিন্দা আলম। পুলিশের দাবি, এঁরা উগ্রপন্থী সংগঠন পপুলার ফ্রন্ট অব ইন্ডিয়ার (পিএফআই)সঙ্গে যুক্ত। সিএএ-বিরোধী আন্দোলনে পিএফআইয়ের ভূমিকার কথা সামনে এনে সংগঠনটিকে নিষিদ্ধ ঘোষণা করতে চেয়েছিল উত্তরপ্রদেশ সরকার। সাংবাদিকের গ্রেফতারির পরেই ‘কেরালা ইউনিয়ন অব ওয়ার্কিং জার্নালিস্টস’ জানিয়েছে, সিদ্দিক তাদের সংগঠনের পদাধিকারী। তিনি সংবাদ সংগ্রহ করতে হাথরসে যাচ্ছিলেন। ফলে তাঁকে দ্রুত মুক্তি দেওয়া হোক। ওই সাংবাদিকের মুক্তির আর্জি জানিয়ে সুপ্রিম কোর্টে হেবিয়াস কর্পাস মামলাও করেছে কেরলের সাংবাদিকদের সংগঠন। হাথরসের ঘটনাকে ঘিরে ষড়যন্ত্রের তত্ত্ব প্রতিষ্ঠা করতে ক’দিন থেকেই মরিয়া যোগী সরকার। এই পরিস্থিতিতে অজ্ঞাতপরিচয় ব্যক্তিদের বিরুদ্ধে রাজ্যে যে ১৯টি এফআইআর করা হয়েছে, তার একটিতে বলা হয়েছে, নির্যাতিতা তরুণীর পরিবার যাতে রাজ্য সরকারের বিরুদ্ধে মিথ্যে কথা বলে, সে জন্য তাঁদের ৫০ লক্ষ টাকা দেওয়ার প্রলোভন দেওয়া হয়েছে। হাথরস পুলিশের একজন সাব ইন্সপেক্টরের অভিযোগের ভিত্তিতে এই এফআইআর হয়েছে। সেখানে বলা হয়নি কে বা কারা এই ঘুষ দিতে চেয়েছিল। বা অভিযোগের ভিত্তি কী?  আরও পড়ুন: হাথরসের ঘটনা ভয়ঙ্কর: আদালত হাথরসে বিজেপির প্রাক্তন বিধায়ক রাজবীর সিংহ পালোয়ানের বাড়িতে উচ্চবর্ণের সমাবেশ নিয়ে বিতর্কের সৃষ্টি হয়েছিল। ভিডিয়োয় দেখা গিয়েছিল, পাশে দাঁড়িয়ে থেকে সেই সময়ে চুপ করেছিল পুলিশ। তবে সংবাদসংস্থা পিটিআই আজ জানিয়েছে, ওই সমাবেশ নিয়ে প্রায় ১০০ জনের বিরুদ্ধে এফআইআর করেছে পুলিশ।  আরও পড়ুন: ধর্ষণ, মৃত্যু হাথরসের নাবালিকার, ধৃত আত্মীয়
হাথরসের ঘটনা নিয়ে হইচইয়ের মধ্যে ফের সামনে এল যোগী-রাজ্যে ধর্ষণের চাঞ্চল্যকর অভিযোগ। এ ক্ষেত্রে অভিযুক্ত ভয় দেখানোয় নির্যাতিতাকে ৮০০ কিলোমিটার দূরে নাগপুরে গিয়ে এফআইআর করতে  হয়েছে বলে অভিযোগ। নাগপুরের কোরাড়ি থানায় নির্যাতিতা জানিয়েছেন, ২০১৮ সালে কাজের খোঁজে নেপাল থেকে ভারতে এসেছিলেন তিনি। চলতি বছরের মার্চ মাস থেকে লখনউয়ে ফৈজ়াবাদ রোডে এক বান্ধবীর সঙ্গে ফ্ল্যাট ভাড়া করে থাকছিলেন। সেই বান্ধবীই তাঁকে অভিযুক্ত প্রবীণ রাজপাল যাদবের সঙ্গে পরিচয় করিয়ে দেয়। প্রবীণ দুবাইয়ের একটি সংস্থায় সফটওয়্যার ইঞ্জিনিয়ার হিসেবে কাজ করে। তার সঙ্গে ভিডিয়ো কলে কথা হয়েছিল নির্যাতিতার। নির্যাতিতার অভিযোগ, বান্ধবীর কাছে দেড় লক্ষ টাকা রেখেছিলেন তিনি। কিন্তু সেই টাকা ফেরৎ চাইতেই তাঁকে মারধর করে বান্ধবী। প্রবীণকে এ কথা জানান নির্যাতিতা। প্রবীণ লখনউয়ে একটি হোটেলের ঘর ভাড়া করে তাঁকে সেখানে চলে আসতে বলে। কয়েক দিন পরে প্রবীণও সেখানে আসে। নির্যাতিতার অভিযোগ, হোটেলের ঘরেই তাঁকে মাদক খাইয়ে বেহুঁশ করে ধর্ষণ করে প্রবীণ। কিছু আপত্তিকর ছবি ও ভিডিয়োও তোলে। তার পরে তাঁকে  লখনউয়ে এক বন্ধুর বাড়িতে নিয়ে যায় সে। অভিযোগ, সেখানেও সে তাঁকে মাদক খাইয়ে বেহুঁশ করে ধর্ষণ করে। পুলিশের কাছে অভিযোগ জানালে তাঁর আপত্তিকর ছবি সোশ্যাল মিডিয়ায় প্রকাশ করে দেওয়ার হুমকিও দেয়। নির্যাতিতা জানিয়েছেন, কোনওক্রমে সেখান থেকে পালিয়ে মহারাষ্ট্রের নাগপুরে এক নেপালি বন্ধুর কাছে আসেন তিনি। ৩০ সেপ্টেম্বর সেই বন্ধুর সাহায্যে নাগপুরের কোরাড়ি থানায় ‘জ়িরো  এফআইআর’ করেন। এই এফআইআর পরে সংশ্লিষ্ট থানাকে হস্তান্তর করা যায়। নাগপুর পুলিশ জানিয়েছে, শনিবার রাতে পুলিশের একটি দল ও নাগপুর পুলিশের ডেপুটি কমিশনারের চিঠি নিয়ে নির্যাতিতা লখনউ গিয়েছেন। সেখানকার ছিনহাট থানায় অভিযোগ দায়ের করবেন তিনি। 
উত্তরপ্রদেশের হাথরসে দলিত কন্যার গণধর্ষণ ও খুনের ঘটনার প্রতিবাদে কলকাতায় ধর্না-সত্যাগ্রহে বসল কংগ্রেস। বিধান ভবনের সামনে সোমবার ওই ধর্না কর্মসূচি থেকে নরেন্দ্র মোদী, যোগী আদিত্যনাথদের প্রবল সমালোচনার পাশাপাশি এ রাজ্যের পরিস্থিতি নিয়েও সরব হলেন কংগ্রেস নেতারা। উত্তরপ্রদেশের সঙ্গে সঙ্গে এ রাজ্যে ঘটে চলা নানা ধর্ষণ ও নারী নির্যাতনের ঘটনার প্রতিবাদে আজ, মঙ্গলবারই ধর্মতলা থেকে লেডি ব্র্যাবোর্ন কলেজ পর্যন্ত যৌথ মিছিল করবে বাম ও কংগ্রেস। হাথরস-কাণ্ডের প্রতিবাদে সব রাজ্যেই এ দিন ধর্না-সত্যাগ্রহের কর্মসূচির ডাক দিয়েছিল এআইসিসি। বিধান ভবনের ধর্নায় ছিলেন বিরোধী দলনেতা আব্দুল মান্নান, সাংসদ প্রদীপ ভট্টাচার্য, বিরোধী দলের সচেতক মনোজ চক্রবর্তী, শুভঙ্কর সরকার, অমিতাভ চক্রবর্তী, দেবপ্রসাদ রায় প্রমুখ। ছিলেন প্রদেশ যুব কংগ্রেস সভাপতি শাদাব খান-সহ গণসংগঠনের নেতারাও। হাথরসে নির্যাতিতার বাড়িতে রাহুল গাঁধী, প্রিয়ঙ্কা বঢরার সঙ্গেই গিয়েছিলেন প্রদেশ কংগ্রেস সভাপতি অধীর চৌধুরী। মান্নান এ দিন বলেন, ‘‘অধীরবাবুর কাছে ঘটনার পূর্ণ বিবরণ শুনেছি। নৃশংস অত্যাচারের পরে ন্যক্কারজনক ভাবে পরিবারকে না জানিয়ে দেহ পুড়িয়ে দেওয়া হয়েছে। এই জঘন্য অপরাধ যারা করেছে এবং যে বিজেপি অপরাধীদের আড়াল করছে, তাদের আমরা ঘৃণা করি!’’ বাংলাতেও মধ্যমগ্রাম, ডেবরা বা ঘাটালে ধর্ষণ ও খুনের ঘটনার তীব্র প্রতিবাদ জানিয়ে শাসক দলের বিরুদ্ধে সরব হয়েছেন মান্নান, প্রদীপবাবুরা। সেই সঙ্গেই তাঁরা ডাক দিয়েছেন নারী নির্যাতন রুখতে শুভবুদ্ধিসম্পন্ন সকলের এগিয়ে আসার।
"হাথরস-কাণ্ডে নির্যাতিতাকে ধর্ষণ করা হয়নি বলে শুরু থেকেই দাবি করে আসছিল উত্তরপ্রদেশ পুলিশ। এ বার তাদের সেই দাবিতেই সিলমোহর দিল একটি ফরেন্সিক রিপোর্ট। তাতে বলা হয়েছে, নির্যাতিতাকে ধর্ষণ করা হয়েছে বা অভিযুক্তরা তাঁর সঙ্গে যৌন সঙ্গমে লিপ্ত হয়েছেন, এমন কোনও ইঙ্গিত মেলেনি। কিন্তু যে দিন নির্যাতিতার সঙ্গে ওই ভয়ঙ্কর ঘটনা ঘটে বলে অভিযোগ, তার ১১ দিন পর তাঁর নমুনা ফরেন্সিক বিভাগের হাতে পৌঁছয়। তত দিনে সমস্ত প্রমাণ নষ্ট হয়ে যাওয়ার কথা। তাই ওই ফরেন্সিক রিপোর্টটি আদৌ নির্ভরযোগ্য নয় বলে দাবি বিশেষজ্ঞদের।
গত ১৪ সেপ্টেম্বর বুলা গড়হী গ্রামেরই চার উচ্চবর্ণের যুবক নির্যাতিতাকে গণধর্ষণ করে বলে অভিযোগ। নগ্ন ও ক্ষতবিক্ষত অবস্থায় তাঁর দেহটি উদ্ধার করা হয়। প্রথমে আলিগড় মুসলিম ইউনিভার্সিটির জওহরলাল নেহরু মেডিক্যাল কলেজ হাসপাতালে ভর্তি করা হয় নির্যাতিতাকে। সেখানে ২২ সেপ্টেম্বর নিজের বয়ান রেকর্ড করেন তিনি। ওই দিনই তাঁর নমুনা সংগ্রহ করা হয়। কিন্তু আগরার ফরেন্সিক সায়েন্স ল্যাবরেটরি (এফএসএল)-তে ওই নমুনা পৌঁছয় ২৫ সেপ্টেম্বর। কিন্তু মাঝে ১১ দিন কেটে গিয়েছে। কিন্তু শুক্রাণু যেহেতু ২-৩ দিনই বেঁচে থাকে, তাই এ ক্ষেত্রে ফরেন্সিক রিপোর্টে বীর্যের অস্বিত্ব মেলার সম্ভবনাই নেই বলে মত বিশেষজ্ঞদের।
তবে ফরেন্সিক রিপোর্টে ধর্ষণের কোনও ইঙ্গিত মেলেনি বলে উল্লেখ করা হলেও, আলিগড়ের যে হাসপাতালে নির্যাতিতাকে প্রথমে ভর্তি করা হয়েছিল, তাদের রিপোর্টে মেয়েটির শরীরে লিঙ্গপ্রবেশের কথা বলা হয়েছিল। মেয়েটির গলায় ওড়নার ফাঁস লাগানো হয়েছিল এবং হাত-পা অবশ হয়ে যাওয়ার কথাও উল্লেখ ছিল ওই রিপোর্টে। হাসপাতালের চিফ মেডিক্যাল অফিসার আজিম মালিকের কথায়, ‘‘ধর্ষণের ১১ দিন পর নির্যাতিতার নমুনা সংগ্রহ করা হয়। অথচ সরকারি নির্দেশ অনুযায়ী, ধর্ষণের ৯৬ ঘণ্টার মধ্যে ফরেন্সিক নমুনা সংগ্রহ করাই নিয়ম। তাই এই রিপোর্টে ধর্ষণের প্রমাণ না মেলাটাই স্বাভাবিক।’’ আরও পড়ুন: ঝরঝরে বাংলায় তনুশ্রী বললেন, কাউকেই ভয় পাই না। কাজ থামবে না​ ভিসেরা পরীক্ষায় ধর্ষণের ইঙ্গিত মেলেনি বলে এর আগে দাবি করেছিল উত্তরপ্রদেশ পুলিশ। নির্যাতিতার মৃত্যুর পর, পেট্রল ঢেলে রাতারাতি তাঁর দেহ পুড়িয়ে দেওয়া নিয়ে পরিস্থিতি যখন উত্তাল, সেইসময় গত ১ অক্টোবর সাংবাদিক বৈঠক করে পুলিশ আধিকারিক প্রশান্ত কুমার বলেন, ‘‘ময়নাতদন্তের রিপোর্টে বলা হয়েছে, ঘাড়ে আঘাত পেয়েই মৃত্যু হয়েছে নির্যাতিতার। এফএসএল-এর রিপোর্টেও বীর্যের উপস্থিতির কোনও উল্লেখ নেই। বোঝাই যাচ্ছে, জাতপাত নিয়ে অশান্তি বাধানোর লক্ষ্যে ইচ্ছাকৃত ভাবে তথ্য বিকৃত করা হয়েছে। যে বা যারা এর জন্য দায়ী, খুব শীঘ্র তাঁদের বিরুদ্ধে আইনি পদক্ষেপ করা হবে।’’ আরও পড়ুন: হাথরস স্টেশনে বসে বিবেকানন্দ, এগিয়ে এলেন স্টেশন মাস্টার...​ কিন্তু প্রথমে অভিযোগ নিতে না চাওয়া, দেরি করে নমুনা সংগ্রহ করা, তদন্ত শেষ হওয়ার আগেই ধর্ষণের অভিযোগ উড়িয়ে দেওয়ার চেষ্টা এবং রাতারাতি মেয়েটির দেহ পুড়িয়ে দেওয়া, একের পর এক পদক্ষেপের জন্য  শুরু থেকেই প্রশ্নের মুখে উত্তরপ্রদেশ পুলিশের ভূমিকা। উত্তরপ্রদেশ পুলিশ রাজ্য সরকারের অধীনেই কাজ করে। অভিযোগ তুলে নেওয়ার জন্য প্রশাসনের তরফে তাঁদের হুমকিও দেওয়া হয় বলে অভিযোগ করেছেন নির্যাতিতার পরিবার। তা নিয়ে ঘরে-বাইরে চাপের মুখে পড়ে গত সপ্তাহে যদিও সিবিআই তদন্তের সুপারিশ করেন যোগী আদিত্যনাথ, কিন্তু কেন্দ্রীয় গোয়েন্দা সংস্থার উপরও তাঁদের আস্থা নেই বলে জানিয়েছেন নির্যাতিতার পরিবারের সদস্যরা। সুপ্রিম কোর্টের নজরদারিতে বিচারবিভাগীয় তদন্তের দাবি জানিয়েছেন তাঁরা।"
ক’দিন আগেই উত্তরপ্রদেশে যোগী আদিত্যনাথের পুলিশ দাবি করেছিল, হাথরসের  ১৯ বছরের তরুণীকে ধর্ষণ করা হয়নি। তবে সেই দাবি খারিজ করে দিচ্ছে আলিগড়ের জওহরলাল নেহরু মেডিক্যাল কলেজ হাসপাতালের রিপোর্ট। একটি নিউজ পোর্টাল তাদের  সংবাদে এমনটাই দাবি করেছে। ওই হাসপাতালেই তরুণী প্রথম ভর্তি হন। হাসপাতালের মেডিকো-লিগাল এগজামিনেশন রিপোর্ট (এমএলসি) উল্লেখ করে খবরে বলা হয়েছে, তরুণীকে যে ধর্ষণ করা হয়েছিল, শারীরিক পরীক্ষায় তার প্রমাণ মিলেছিল। নিউজ পোর্টালের খবরের বক্তব্য, কেন্দ্রীয় স্বাস্থ্য মন্ত্রকের প্রোটোকল অনুযায়ী, ধর্ষণ হয়েছে কি হয়নি, শারীরিক পরীক্ষার পরেও তা নিয়ে হাসপাতাল মতামত জানাতে পারে না। সে জন্যই উত্তরপ্রদেশ সরকারের অধীনে থাকা আগরার ফরেন্সিক ল্যাবে নমুনা পাঠানো হয়েছিল। তবে পোর্টালের দাবি, হাসপাতালের ৫৪ পৃষ্ঠার রিপোর্টে মেয়েটির দেহে লিঙ্গের প্রবেশের কথা বলা হয়েছে। সঙ্গে জানানো হয়, ওড়না দিয়ে গলায় ফাঁস দেওয়া হয়েছিল, হাত-পায়ে অবশ অবস্থার সৃষ্টি হওয়ার কথাও ছিল। রিপোর্টে আরও বলা হয়েছে, ১৪ সেপ্টেম্বর আলিগড়ের ওই হাসপাতালে মেয়েটি ভর্তি হলেও ২২ সেপ্টেম্বরে ডাক্তারদের কাছে ধর্ষণের কথা জানান তরুণী। সে দিনই আগরার ফরেন্সিক ল্যাবে বিষয়টি হস্তান্তর করে আলিগড়ের হাসপাতাল। ২৫ সেপ্টেম্বর হাসপাতাল থেকে নমুনা সংগ্রহ করে ফরেন্সিক ল্যাব। ঘটনার পরে তখন ১১ দিন কেটে গিয়েছে। উত্তরপ্রদেশ পুলিশের এডিজি (আইনশৃঙ্খলা) প্রশান্ত কুমার বৃহস্পতিবার জানান, ফরেন্সিক ল্যাবের পরীক্ষায় মেয়েটির শরীরে বীর্যের অস্বিত্ব মেলেনি। ফলে ধর্ষণের ঘটনা ঘটেনি— এমনটাই বোঝাতে চান পুলিশ কর্তারা।  আরও পড়ুন: সিবিআইয়ে ভরসা কী, বলছেন ভাই আরও পড়ুন: হাথরসে সভা ঠাকুরদের, পাশে বিজেপি তবে জওহরলাল নেহরু মেডিক্যাল কলেজ হাসপাতালের এক ডাক্তার নিউজ পোর্টালের সাংবাদিককে জানিয়েছেন, এ ক্ষেত্রে ফরেন্সিক রিপোর্টে বীর্যের অস্বিত্ব মেলার সম্ভবনাই নেই। কারণ, শুক্রাণু বেঁচে থাকে ২-৩ দিন।
ধর্ষণ ব্যাপারটা মোটে ভাল কাজ না। কিন্তু সেটা শুধু প্রশাসন দিয়ে বা তলোয়ার দিয়ে ঠেকানো যাবে না। তার জন্য বাবা-মায়ের উচিত, ছোট্ট থেকে মেয়েদের ভাল সংস্কার শেখানো, ভদ্রতা শেখানো। ভাল সংস্কার আর নীতিশিক্ষাই ধর্ষণ আটকাতে পারে। বক্তা উত্তরপ্রদেশের বিজেপির বিধায়ক সুরেন্দ্র নারায়ণ সিংহ। হাথরস-কাণ্ড নিয়ে যখন গোটা দেশ তোলপাড়, সব মহলের চাপের মুখে যোগী সরকার, বিজেপি নেতৃত্ব মুখ লুকোতে বিষয়টি নিয়ে নীরবতা পালনই শ্রেয় মনে করেছেন, তখন অনায়াসে ধর্ষণ আটকানোর দাওয়াই দিলেন বালিয়ার বিধায়ক। তিনি যে শুধু নেতা নন, শিক্ষকও, সেটা গর্বের সঙ্গে ঘোষণা করে বিজেপি বিধায়কের বক্তব্য, মেয়েদের শালীনতার শিক্ষা দিতে হবে মা-বাবাকেই। ছোট থেকে নীতিশিক্ষা দিতে হবে। তাঁর কথায়, ‘‘ধর্ষণ রোখা যেমন সরকারের ধর্ম, তেমনই পরিবারের উপরও এই দায় বর্তায়। সরকার তো নিরাপত্তা দেবেই, কিন্তু মেয়েকে ভাল শিক্ষা দেওয়া, ছোট থেকে তার মনে নীতিবোধ ঢুকিয়ে দেওয়া পরিবারেরই কর্তব্য। সব বাবা-মায়ের উচিত, ছোট্ট থেকে মেয়েদের নীতিশিক্ষা দেওয়া, সংস্কার শেখানো।’’ পাশাপাশি, হাথরসের ঘটনায় যোগী সরকারের কোনও দোষ আছে বলেও মানতে নারাজ তিনি। দলের অন্য নেতাদের মতোই যোগীর উপরে তাঁরও ভরসা বিরাট।  সুরেন্দ্র সিংহের এমন ধরনের মন্তব্য কিন্তু নতুন নয়। গত বছরই গাঁধী হত্যাকারী গডসেকে ভারতের প্রথম সন্ত্রাসবাদী বলে মানতে আপত্তি জানিয়ে তিনি বলেছিলেন, ‘‘উনি একটা ভুল করে ফেলেছিলেন!’’ তারও আগে উন্নাও গণধর্ষণ-কাণ্ডের মূল পান্ডা আর এক বিজেপি বিধায়ক কুলদীপ সেনগারের সমর্থনে মুখ খুলে এই বিজেপি বিধায়ক জোর গলায় বলেছিলেন, ‘‘তিন সন্তানের মাকে কেউ ধর্ষণ করে নাকি? সেনগারের বিরুদ্ধে ষড়যন্ত্র হয়েছে।’’ যদিও তাঁর এই তত্ত্ব আদালতে ধোপে টেকেনি। ধর্ষণে অভিযুক্ত হয়েই সেনগার আপাতত জেলে। সে সময়ও সুরেন্দ্রর মন্তব্য নিয়ে বিস্তর সমালোচনা হলেও যোগী আদিত্যনাথের ঘনিষ্ঠ এই বিজেপি নেতাকে দলের তরফ থেকে কিছুই বলা হয়নি। বিরোধীদের বক্তব্য, বিজেপি মনুবাদে বিশ্বাস করে বলেই তাদের নেতারা প্রকাশ্যেই এমন ধরনের কথা বলেন। খোদ যোগী আদিত্যনাথ নিজেই একাধিক বার নারী স্বাধীনতার বিরোধিতা করেছেন। এমনকি একবার বলেছিলেন, মেয়েরা ছেলেদের মতো হয়ে উঠলে তারা রাক্ষসী হয়!  আরও পড়ুন: হাথরসে সভা ঠাকুরদের, পাশে বিজেপি আরও পড়ুন: হাথরস স্টেশনে বসে বিবেকানন্দ, এগিয়ে এলেন স্টেশন মাস্টার... #WATCH Incidents like these can be stopped with help of good values, na shashan se na talwar se. All parents should teach their daughters good values. It's only the combination of govt & good values that can make country beautiful: Surendra Singh, BJP MLA from Ballia.  #Hathras pic.twitter.com/47AmnGByA3 যোগী আদিত্যনাথের জমানায় বিজেপির স্বপ্নের রামরাজ্য হয়ে ওঠার বদলে উত্তরপ্রদেশ গত কয়েক দিনে ধর্ষণপ্রদেশ হয়ে উঠেছে বলে মন্তব্য করে তীব্র ভাষায় সমালোচনা করছেন বিরোধী নেতারা। হাথরসের পর থেকে শুধু মাত্র গত ১০-১২ দিনের মধ্যে বলরামপুর, মেরঠ, অযোধ্যা, ফতেপুর, অমেঠী, বুলন্দশহর, কানপুর-সহ রাজ্যের বিস্তীর্ণ এলাকা জুড়ে একের পর এক ধর্ষণ ও গণধর্ষণ ও ধর্ষণ করে খুনের ঘটনা ঘটেছে। ছাড় পাচ্ছে না নাবালিকারাও। তার মধ্যেই বিজেপি বিধায়কের এমন মন্তব্য যে বিতর্কে আরও ঘি ঢালল, তাতে সন্দেহ নেই।
হাথরসের ভয়াবহ ঘটনা নিয়ে তোলপাড় সারা দেশ। এর মধ্যে সেই যোগী আদিত্যনাথের রাজ্যেই  সম্পত্তির লোভে কিশোরীকে খুনের অভিযোগ উঠল। দীর্ঘদিন ধরে নিখোঁজ থাকা ওই নাবালিকার পচাগলা দেহ শনিবার উদ্ধার হয়েছে একটি ভুট্টা খেত থেকে। ঘটনায় দু’জনকে গ্রেফতার করা হয়েছে। তবে কানপুর দেহাতের এই ঘটনা নারী নিরাপত্তা ইস্যুতে যোগী প্রশাসনকে ফের প্রশ্নের মুখে দাঁড় করিয়ে দিয়েছে। কানপুর দেহাতের পুলিশ সূত্রে জানা গিয়েছে, গত ১৫ দিন ধরে নিখোঁজ ছিল ওই কিশোরী। তার বাড়ি গাহলিয়া রুরা গ্রামে। নিখোঁজের ঘটনায় কিশোরীর পরিবার পুলিশে অভিযোগও দায়ের করে। কিন্তু তার খোঁজ কিছুতেই মেলেনি। এর মধ্যেই গতকাল ভোরে গ্রাম থেকে কিছুটা দূরে ওই কিশোরীর ক্ষতবিক্ষত দেহ দেখতে পান স্থানীয় বাসিন্দারা। এর পরই এলাকায় চাঞ্চল্য ছড়িয়ে পড়ে। পরিবারের দাবি, মেয়েটিকে ধর্ষণ করে খুন করা হয়েছে। যদিও কানপুর দেহাতের পুলিশ সুপার কেশব কুমার অবশ্য ধর্ষণের অভিযোগ উড়িয়ে দিয়েছেন। তাঁর মতে, সম্পত্তির জন্যই ওই কিশোরীকে অপহরণ করে তার কাকারা তাকে ঠান্ডা মাথায় খুন করে। ওই ঘটনায় কিশোরীর দুই কাকা ব্রিজলাল এবং জিয়ালালকে গ্রেফতার করেছে পুলিশ। পুলিশের দাবি, জেরার মুখে তারা স্বীকার করেছে সম্পত্তি নিয়ে গন্ডগোলের জেরেই ওই কিশোরীকে খুন করা হয়েছে। নাবালিকার দেহ ময়নাতদন্তে পাঠানো হয়েছে। আরও পড়ুন: হাথরস-কাণ্ডে ধর্ষণের অভিযোগ মুছতে পিআর সংস্থার দ্বারস্থ যোগী আরও পড়ুন: ‘সুশিক্ষা দিতে হবে মেয়েদের, তবেই রোখা যাবে ধর্ষণ’, মন্তব্য বিজেপি বিধায়কের
ছোট থেকে সুশিক্ষায় বড় করতে হবে মেয়েদের। তাহলেই ধর্ষণের ঘটনা এড়ানো যাবে। হাথরসের ঘটনায় এমনিতেই বেকায়দায় যোগী আদিত্যনাথের সরকার। তার মধ্যেই এমন মন্তব্য করে তাদের অস্বস্তি আরও বাড়ালেন সেখানকার বিজেপি বিধায়ক সুরেন্দ্র সিংহ।তাঁর মতে, ধর্ষণের ঘটনা উত্তরোত্তর বেড়ে চলার সঙ্গে শাসনব্যবস্থার কোনও যোগ নেই। বরং বাবা-মায়েরা মেয়েদের কী ভাবে বড় করছেন, সেটা গুরুত্বপূর্ণ। ‘রামরাজ্যে’ ধর্ষণের ঘটনা উত্তরোত্তর বেড়েই চলেছে। হাথরস-কাণ্ডের পরে গত কয়েক দিনে এই ধরনের একাধিক ঘটনা সামনে এসেছে। কী ভাবে এই পরিস্থিতি থেকে মুক্তি পাওয়া সম্ভব, সুরেন্দ্রের কাছে তা জানতে চান এক সাংবাদিক। তাতেই বিতর্কিত মন্তব্য করে বসেন বিজেপি বিধায়ক। তিনি বলেন, ‘‘বিধায়ক হওয়ার পাশাপাশি আমি এক জন শিক্ষকও। এই ধরনের ঘটনা রুখতে হলে মেয়েদের ভাল শিক্ষা দিতে হবে। সুশাসন এবং ক্ষমতা প্রদর্শন করে এ সব রোখা যাবে না।’’ সুরেন্দ্র সিংহ আরও বলেন, ‘‘ধর্ষণ রোখা যেমন সরকারের ধর্ম, তেমনই পরিবারের উপরও এই দায় বর্তায়। সরকার তো নিরাপত্তা দেবেই, কিন্তু মেয়েকে ভাল শিক্ষা দেওয়া, তার মনে নীতিবোধ ঢুকিয়ে দেওয়া পরিবারেরই কর্তব্য। সংস্কার এবং সরকার, এই দুইয়ে মিলেই ভারত আরও সুন্দর হয়ে উঠবে। এর অন্য কোনও বিকল্প নেই।’’ #WATCH Incidents like these can be stopped with help of good values, na shashan se na talwar se. All parents should teach their daughters good values. It's only the combination of govt & good values that can make country beautiful: Surendra Singh, BJP MLA from Ballia.  #Hathras pic.twitter.com/47AmnGByA3 আরও পড়ুন: হাসরথ-কাণ্ডে ধর্ষণের অভিযোগ মুছতে পিআর সংস্থার দ্বারস্থ যোগী​ আরও পড়ুন: প্রিয়ঙ্কার রণে ‘দাদির তেজ’, পোশাকে টান দিল ‘বীরপুরুষ’​ বরাবরই বিতর্কিত মন্তব্যের জন্য পরিচিত সুরেন্দ্র সিংহ। নাথুরাম গডসে সন্ত্রাসবাদী নয়, মহাত্মা গাঁধীকে মেরে সে ভুল করে ফেলেছে বলে গত বছর মন্তব্য করতে দেখা গিয়েছিল তাঁকে। তা নিয়ে কম বিতর্ক হয়নি সেইসময়। এ বছরের গোড়ায় পশ্চিমবঙ্গের মুখ্যমন্ত্রী মমতা বন্দ্যোপাধ্যায়কে ‘নিষ্ঠুর-মনের মানুষ’ বলে কটাক্ষ করেন তিনি। তা নিয়েও তীব্র সমালোচনার মুখে পড়েন তিনি। 
উত্তরপ্রদেশের হাথরসের দলিত তরুণীকে গণধর্ষণ ও খুনের অভিযোগে উত্তাল গোটা দেশ। সুবিচারের দাবিতে সোচ্চার আমজনতা থেকে বিরোধী রাজনৈতিক দলগুলি। উন্নাও-কাণ্ডের পর আবার বড়সড় প্রশ্নের মুখে যোগী আদিত্যনাথ সরকারের ভূমিকা। প্রশ্নের মুখে রাজ্য পুলিশও। নির্যাতিতার ধর্ষণ, খুন এবং রাজনৈতিক টানাপড়েনের রেশ ধরে ঘটনাক্রম। ছবি: পিটিআই, এএফপি, টুইটার। 
প্রতিবেশী নাবালিকাকে ধর্ষণের অভিযোগে এক বৃদ্ধকে গ্রেফতার করল পুলিশ। এগরা থানা এলাকার কিসমত বাথুয়াড়ির ঘটনা। পুলিশ সূত্রের খবর, এগরা-২ ব্লকের বাথুয়াড়ি বাজার এলাকায় নির্যাতিতার বাড়ি। বাজার সংলগ্ন বাড়িতে চা ও পানের দোকান রয়েছে তাদের পরিবারের। নাবালিকার বাবা বাজারে একটি ব্যাঙ্কের ক্যান্টিনে চা সরবরাহের কাজও করেন। প্রতিদিনের মতো বৃহস্পতিবার রাত ৮টা নাগাদ ওই দোকানে এসেছিলেন অভিযুক্ত বৃদ্ধ মানগোবিন্দ ঘোড়াই।  সেই সময় বাড়িতে একা ছিল নাবালিকা।  অভিযোগ, একা থাকার সুযোগে   অভিযুক্ত মানগোবিন্দ বাড়িতে ঢুকে ওই কাণ্ড ঘটায়। নাবালিকার চিৎকারে স্থানীয়েরা ছুটে এলে মানগোবিন্দ পালানোর চেষ্টা করেও বলে দাবি। তবে স্থানীয়রা তাকে ধরে ফেলে। মারধর করে আটকে রাখা হয় বৃদ্ধকে। রাতে অসুস্থ নাবালিকাকে প্রথমে গঙ্গাধরবাড় প্রাথমিক স্বাস্থ্য কেন্দ্রে ভর্তি করানো হয়। পরে অবস্থায় অবনতি হলে  চিকিৎসকেরা এগরা সুপার স্পেশালিটি হাসপাতালে  তাকে স্থানান্তরিত করে।  হাসপাতাল সূত্রে খবর, শুক্রবার দুপুর পর্যন্ত নাবালিকার শারীরিক অবস্থা স্থিতিশীল রয়েছে। অভিযুক্তে বৃদ্ধকে পুলিশ রাতে উদ্ধার করে এগরা সুপার স্পেশালিটি হাসপাতালে ভর্তি করে। পরে নাবালিকার বাবার অভিযোগের ভিত্তিতে পুলিশ মানগোবিন্দকে বৃহস্পতিবার রাতে গ্রেফতার করেছে। পুলিশ পকসো আইনে মামলা রুজু করে তদন্ত শুরু করেছে। পুলিশের দাবি, জেরায় বৃদ্ধে অপরাধ স্বীকার করেছে।   উল্লেখ্য, বছর তিনেক আগে ময়নার আনুখা গ্রামের এক বৃদ্ধের বিরুদ্ধে পকসো আইনে মামলা দায়ের হয়েছিল। সম্প্রতি তমলুকে আদালত ওই বৃদ্ধকে বেকসুর খালাস করেছে। সামনে আসে পারিবারিক সম্পত্তি নিয়ে ওই বৃদ্ধকে ফাঁসানো হয়েছিল। ওই রায় দানের সময় আদালত পকসো আইন দেওয়ার ব্যাপারে পুলিশকে সতর্ক হতে বলেছিল। বাথুয়াড়ির ঘটনায় যে পুলিশ সতর্কই রয়েছে, তা জানাচ্ছেন এগরার এসডিপিও মহম্মদ বৈদুজ্জামান। তিনি বলেন, ‘‘ধর্ষণের অভিযোগের ভিত্তিতে প্রাথমিক ভাবে অভিযুক্তকে পকসো আইনে গ্রেফতার করা হয়েছে। মামলা রুজুর করার বিষয়ে আমরা সব সময় সচেতনশীল থাকি। তবে এখনও পর্যন্ত নাবালিকার মেডিক্যাল রিপোর্ট আসেনি। রিপোর্ট এলে পরবর্তী আইনি পদক্ষেপ করা হবে।’’  ধৃতকে শুক্রবার কাঁথি আদালতে তোলা হলে বিচারক তার ১৪ দিনের জেল হেফাজতের নির্দেশ দেন। অভিযুক্তের দৃষ্টান্তমূলক শাস্তি ও নাবালিকার পরিবারকে নিরাপত্তার দাবিতে থানায় স্মারকলিপি দিয়েছে এগরা মহকুমা কংগ্রেস। এগরা থানার ভারপ্রাপ্ত পুলিশ অফিসারকে ওই দাবিপত্র দেওয়া হয়। উপস্থিত ছিলেন কংগ্রেস নেতা মানস কর মহাপাত্র।  
অভিনেত্রী পায়েল ঘোষকে যৌন হেনস্থার অভিযোগে গত কালই ভারসোভা থানা সমন পাঠিয়েছিল বলিউড পরিচালক অনুরাগ কশ্যপকে। তার জেরে আজ সকাল ১০টা নাগাদ ভারসোভা থানায় দুই সঙ্গীকে নিয়ে উপস্থিত হন অনুরাগ। থানায় ঢোকার সময়ে অনুরাগের হাতে ছিল বেশ কিছু নথিও। কিছু ক্ষণ পরে তাঁর আইনজীবী প্রিয়ঙ্কা খিমানিও থানায় উপস্থিত হন।  ইতিমধ্যেই ভারসোভা পুলিশের একটি দল অভিযোগকারিণী পায়েলকে মুম্বইয়ের আন্ধেরীতে এক সরকারি হাসপাতালে নিয়ে গিয়েছে শারীরিক পরীক্ষার জন্যে ।  গত ২২ সেপ্টেম্বর অনুরাগের বিরুদ্ধে যৌন হেনস্থার অভিযোগ দায়েরের পরেই পায়েল জানিয়েছিলেন, ২০১৩ সালে কাজের সূত্রে অনুরাগের বাড়িতে দেখা করতে গিয়েছিলেন তিনি। সেই সময়ে তাঁকে একটি ঘরে নিয়ে গিয়ে যৌন হেনস্থার চেষ্টা করেন অনুরাগ। প্রশাসনের কাছে পায়েল আর্জি, অনুরাগের বিরুদ্ধে যেন কড়া পদক্ষেপ করা হয়। তিনি জানান, প্রাণনাশের আশঙ্কা করছেন। অভিযোগ দায়েরের পরেই পায়েল জানিয়েছিলেন, অনুরাগের বিরুদ্ধে পদক্ষেপ করা না-হলে অনশন করবেন তিনি। অনুরাগ অবশ্য সমস্ত অভিযোগই ভিত্তিহীন বলে উড়িয়ে দিয়েছেন। তাঁর বক্তব্য, এ ধরনের কাজে তিনি জড়িত নন, প্রশ্রয়ও দেন না। 
কেটে ফেলা হয়েছিল জিভ, মেরে ভেঙে দেওয়া হয়েছিল শিরদাঁড়া। পঙ্গু হয়ে গিয়েছিলেন। হাসপাতালে চিকিৎসাধীন গুরুতর আহত মেয়েটি জবানবন্দিতে পুলিশকে জানিয়েছিলেন, তাঁর উপরে যৌন নিপীড়ন করা হয়েছে। কিন্তু তাঁর মৃত্যুর প্রায় ৪৮ ঘণ্টা পরে উত্তরপ্রদেশ পুলিশ জানাল, ধর্ষণ করা হয়নি হাথরসের নির্যাতিতাকে! ডাক্তারি পরীক্ষা ও ফরেন্সিক রিপোর্টে গণধর্ষণ তো নয়ই, ধর্ষণের প্রমাণও মেলেনি!  তা হলে কিসের ভিত্তিতে রাম, লবকুশ, রবি এবং সন্দীপ ঠাকুর নামে উচ্চবর্ণের চার অভিযুক্তকে গ্রেফতার করা হয়েছিল, সেই প্রশ্ন উঠতে শুরু করেছে। মঙ্গলবার মেয়েটির মৃত্যুর পরে তাঁর দেহ পরিবারের হাতে তুলে না-দিয়ে, পুলিশ তড়িঘড়ি দাহ করে দিয়েছিল কি প্রমাণ লোপাটের উদ্দেশ্যে? সেই প্রশ্নও উঠছে। আর সেই সঙ্গেই সোশ্যাল মিডিয়ায় ভাইরাল হয়েছে একটি ভিডিয়ো। যেখানে স্বয়ং হাথরসের জেলাশাসককে দেখা গিয়েছে মেয়েটির বাড়ির লোকজনকে হুমকি দিতে।  প্রথমে আলিগড়ের জওহরলাল নেহরু মেডিক্যাল কলেজে ভর্তি করা হয়েছিল নির্যাতিতাকে। মেয়েটির দেহ পোড়ানো নিয়ে যখন সর্বভারতীয় সংবাদমাধ্যমে গত কাল তুমুল হইচই চলছে, আলিগড়ের এক শীর্ষ পুলিশ আধিকারিক জানিয়েছিলেন, প্রাথমিক ডাক্তারি রিপোর্টে তাঁরা বলপূর্বক যৌন সংসর্গের কোনও প্রমাণ পাননি। অপেক্ষা করা হচ্ছে ফরেন্সিক রিপোর্টের। আজ বিকেলে সেই রিপোর্টেও ধর্ষণের চিহ্ন (বীর্য) মেলেনি বলে দাবি করেছে উত্তরপ্রদেশ পুলিশ। সমাজকর্মীরা অবশ্য পুলিশের ওই যুক্তি নিয়েই প্রশ্ন তুলেছেন। তাঁরা বলছেন, শুধু মাত্র নিগৃহীতার শরীরে বীর্যের অনুপস্থিতিই এটা প্রমাণ করে না যে, ধর্ষণ হয়নি। তাঁরা প্রশ্ন তুলেছেন, উত্তরপ্রদেশ পুলিশ কি এটাও জানে না যে, এ দেশে ২০১৩ সালে ধর্ষণের সংজ্ঞা বদলানো হয়েছে। যেখানে বলা হয়েছে, কোনও মহিলার যৌনাঙ্গে শুধু পুরুষাঙ্গ নয়, কোনও বস্তু প্রবেশ করানোটাও ধর্ষণের শামিল। আরও পড়ুন:কৃষি আইনের বিরুদ্ধে পথে নামবেন রাহুল​ উত্তরপ্রদেশ পুলিশের এডিজি (আইনশৃঙ্খলা) প্রশান্ত কুমার যদিও সাংবাদিকদের সামনে দাবি করেছেন, তরুণী তাঁর জবানবন্দিতে মারধরের কথা বলেছিলেন, যৌন নির্যাতনের কথা একবারও বলেননি। শুধু মাত্র সরকার ও প্রশাসনকে কালিমালিপ্ত করার জন্যই এক দল মানুষ ধর্ষণ নিয়ে অপপ্রচার চালাচ্ছেন বলেও দাবি তাঁর। এই ধরনের গুজব ছড়ানো বরদাস্ত করা হবে না বলে রীতিমতো হুমকিও দিয়েছেন তিনি। আজ সকালে সিটের সদস্যেরা নির্যাতিতা তরুণীর বাড়িতে গিয়ে তাঁর পরিবারের লোকের সঙ্গে কথা বলেন। পুলিশ অবশ্য সংবাদমাধ্যমকে তরুণীর বাড়ির আশেপাশে ঘেঁষতেই দেয়নি। তরুণীর দাদারা আজও দাবি করেছেন, তাঁদের বাড়িতে তালাবন্দি করে রাখা হয়েছে। সংবাদমাধ্যমকে তরুণীর পরিবারের ধারেকাছে ঘেঁষতে না দেওয়া হলেও একটি টিভি চ্যানেল তরুণীর এক দাদাকে ফোনে ধরেন। তিনি জানান, ফরেন্সিক রিপোর্ট তাঁরা মানেন না। তাঁর আরও দাবি, প্রশাসন বারবার হুমকি দিচ্ছে তাঁদের। এমনকি তাঁদের বাড়ির ছাদে পর্যন্ত পুলিশ মোতায়েন করা হয়েছে। এই চাপের মধ্যে বেশি দিন আর ওই গ্রামে থাকা যাবে না বলেও আশঙ্কাপ্রকাশ করেছেন তাঁরা। বোনের মৃত্যুর সিবিআই তদন্ত দাবি করেছেন তিনি। তরুণীর পরিবারের লোকজনের আরও অভিযোগ, তাঁরা দলিত আর অভিযুক্তেরা উচ্চবর্ণের ঠাকুর সম্প্রদায়ের লোক বলেই তাঁদের সব সময় হুমকি দেওয়া হচ্ছে। হাথরসের ঘটনা নিয়ে স্বতঃপ্রণোদিত হয়ে আজ মামলা দায়ের করে ইলাহাবাদ হাইকোর্টের লখনউ বেঞ্চ উত্তরপ্রদেশ সরকারকে নোটিস পাঠিয়েছে।    আজ সকালেই কংগ্রেস নেত্রী প্রিয়ঙ্কা গাঁধী বঢরা টুইটারে নির্যাতিতা তরুণীর বাবার একটি ভিডিয়ো শেয়ার করেন। যেখানে তাঁকে বলতে শোনা গিয়েছে, প্রশাসন তাঁদের উপরে জোরজবরদস্তি করছে। তিনি পুলিশি তদন্তে একটুও সন্তুষ্ট নন। মেয়ের মৃত্যুর সিবিআই তদন্তও দাবি করেন তিনি। এর কয়েক ঘণ্টা পরেই একটি সর্বভারতীয় নিউজ় চ্যানেল হাথরসের জেলাশাসক প্রবীণ কুমার লক্ষকরের একটি ভিডিয়ো ফাঁস করে। যেখানে তাঁকে তরুণীর বাবাকে হুমকি দিয়ে বলতে শোনা গিয়েছে, ‘‘মিডিয়া এখানে কত দিন থাকবে। থাকব তো আমরাই। ভেবে দেখুন নিজের বিবৃতি পাল্টাবেন কি না।’’ প্রশাসনের চাপের মুখে পরে তরুণীর বাবা নিজের বয়ান পাল্টান বলে দাবি করেছে সংবাদমাধ্যমের একাংশ। তবে তাঁর বিরুদ্ধে ওঠা অভিযোগ অস্বীকার করেছেন জেলাশাসক। তিনি সংবাদমাধ্যমকে জানিয়েছেন, আজ নির্যাতিতার বাড়ি তিনি গিয়েছিলেন বটে। কিন্তু তাঁর নামে যে সব গুজব ছড়ানো হচ্ছে, তা আদৌ সত্যি নয়।                
তিন বছর আগেই উত্তরপ্রদেশ বিধানসভায় দাঁড়িয়ে সত্যি কথাটা কবুল করে ফেলেছিলেন রাজ্যের পরিষদীয় মন্ত্রী সুরেশকুমার খন্না, ‘‘যোগী আদিত্যনাথের মুখ্যমন্ত্রিত্বের প্রথম দু’মাসে রাজ্যে ৮০৩টি ধর্ষণের ঘটনা ঘটেছে!’’ সেটা ২০১৭ সালের জুলাই। যোগী সরকারের বয়স তখন মাত্রই চার মাস। ‘ন্যাশনাল ক্রাইম রেকর্ডস ব্যুরো’ (এনসিআরবি)-র তথ্য বলছে, পরবর্তী বছরগুলিতে দেশের বৃহত্তম রাজ্যে (জনসংখ্যার নিরিখে) ধর্ষণ-সহ যৌন হেনস্থার ঘটনার হার বেড়েছে লাফিয়ে লাফিয়ে। সাধারণ দুষ্কৃতীদের পাশাপাশি অভিযুক্তদের তালিকায় রয়েছেন শাসকদলের নেতা, বিধায়ক মায় অটলবিহারী বাজপেয়ী জমানার কেন্দ্রীয় মন্ত্রীও! যোগীর পূর্বসূরি অখিলেশ যাদবের মুখ্যমন্ত্রিত্বের শেষ পর্বে ২০১৬-র এপ্রিল থেকে ২০১৭-র জানুয়ারি পর্যন্ত উত্তরপ্রদেশে ধর্ষণের ২,৯৪৩টি ঘটনা নথিভুক্ত হয়েছিল। যোগী জমানায় প্রথম ১০ মাসেই (২০১৭-র এপ্রিল থেকে ২০১৮-র জানুয়ারি) তা ২৬ শতাংশ বেড়ে দাঁড়িয়েছিল ৩,৭০৪টি। গত অগস্টে প্রকাশিত এনসিআরবি রিপোর্ট জানাচ্ছে, ২০১৯ সালে উত্তরপ্রদেশে মহিলাদের বিরুদ্ধে অপরাধের সংখ্যা ৫৯,৮৫৩। যা দেশের মধ্যে সর্বাধিক। এর মধ্যে ধর্ষণের মামলার সংখ্যা ৩,০৬৫টি। অর্থাৎ গড়ে দৈনিক প্রায় ১১ জন মহিলা ধর্ষিতা হন ওই রাজ্যে। রিপোর্ট বলছে, এঁদের মধ্যে ৩৪ জনকে ধর্ষণের পর খুন করা হয়েছে। আরও পড়ুন: হাথরস ধর্ষিতার দেহ মধ্যরাতে জোর করে পুড়িয়ে দিল পুলিশ যদিও বিরোধীদের অভিযোগ, ধর্ষণের প্রকৃত স‌ংখ্যা অনেক বেশি। বহু ক্ষেত্রেই রাজ্য পুলিশের ‘কৃতিত্বে’ আড়ালে থেকে যায় ধর্ষণের ঘটনা। বহু ক্ষেত্রেই রাজনৈতিক প্রভাব কিংবা অর্থের ‘সৌজন্যে’ ধর্ষকের বিরুদ্ধে শ্লীলতাহানির মামলা রুজু করেই দায় সারে যোগীর পুলিশ। ধর্ষিতা ‘নিচু জাতি’ কিংবা গরিব পরিবারের হলে পুলিশে অভিযোগ দায়ের করার সাহসও হয় না। সংবাদমাধ্যমের নজর না পড়লে থানার বাইরে ‘মিটমাট’ও হয়ে যায়! এমনকি, ধর্ষণের পরে খুনের ঘটনাকে ‘আত্মহত্যা’ বলেও দেখানো হয়! যেমন এক আইনের ছাত্রীর দায়ের করা ধর্ষণের মামলার প্রেক্ষিতে গত বছর পুলিশ প্রাক্তন কেন্দ্রীয় মন্ত্রী তথা বিজেপি নেতা স্বামী চিন্ময়ানন্দকে গ্রেফতার করলেও তাঁর বিরুদ্ধে মামুলি অপহরণের অভিযোগ দায়ের করা হয়। আরও পড়ুন: হাথরসের পর বলরামপুর, ফের গণধর্ষণের জেরে উত্তরপ্রদেশে মৃত্যু দলিত মহিলার এনসিআরবি-র রিপোর্ট আরও জানাচ্ছে, ২০১৭ এবং ২০১৮ সালে উত্তরপ্রদেশে মহিলাদের বিরুদ্ধে অপরাধের মোট সংখ্যা ছিল যথাক্রমে ৫৬,০১১ এবং ৫৯,৪৪৫। ২০১৭-র মার্চ মাসে উত্তরপ্রদেশের মুখ্যমন্ত্রীর দায়িত্ব নিয়েছিলেন যোগী আদিত্যনাথ। সে বছর রাজ্যে ৪,৬৬৯টি ধর্ষণের মামলা দায়ের হয়েছিল। এর মধ্যে অন্যতম উন্নাও গণধর্ষণ ও হত্যাকাণ্ড। যে মামলায় দোষী সাব্যস্ত হন বিজেপি-র বিধায়ক কুলদীপ সিংহ সেঙ্গার। ২০১৮ সালে ধর্ষণের সংখ্যা সামান্য কমে দাঁড়ায় ৪,৩২২। এর মধ্যেও ৪১টি ক্ষেত্রে ধর্ষিতাকে খুন করা হয়েছিল।
মহিলাদের বিরুদ্ধে অপরাধের ঘটনা যে কমেনি, তা দেখাল সম্প্রতি প্রকাশিত ন্যাশনাল ক্রাইম রেকর্ড ব্যুরোর (এনসিআরবি) রিপোর্ট। ধর্ষণ থেকে অপহরণ, অ্যাসিড হামলা থেকে গার্হস্থ্য হিংসা— মহিলাদের বিরুদ্ধে সব ধরণের অপরাধই ঊর্ধ্বমুখী। রিপোর্টে দেখা যাচ্ছে, ২০১৮-র তুলানায় ২০১৯-এ মহিলাদের বিরুদ্ধে অপরাধ বেড়েছে ৭.৩ শতাংশ। পাশাপাশি শিশুদের উপরও অত্যাচারের ঘটনা গত বছরের তুলনায় বেড়েছে সাড়ে ৪ শতাংশ। এনসিআরবি-র রিপোর্ট অনুসারে, ২০১৯-এ মোট চার  লক্ষ পাঁচ হাজার ৮৬১টি অপরাধের শিকার হয়েছেন মহিলারা। ২০১৮-তে যা ছিল ৩ লক্ষ ৭৮ হাজার ২৩৬। ২০১৭-তে ৩ লক্ষ ৫৯ হাজার ৮৪৯। ২০১৯ জুড়ে প্রতি এক লক্ষ মহিলার মধ্যে ৬২.৪ জন কোনও না কোনও ভাবে অত্যাচারের শিকার হয়েছেন। ২০১৮-তে তা ছিল ৫৮.৮। নারীর উপর অত্যাচারের ঘটনায় শীর্ষে রয়েছে উত্তরপ্রদেশ। দেশের মোট অপরাধের ১৪.৭ শতাং‌শই ঘটেছে যোগীরাজ্যে। এর পর রাজস্থান (১০.২ শতাংশ) ও মহারাষ্ট্র (৯.২ শতাংশ)। দেশের যত নারী নির্যাতনের ঘটনা ঘটেছে তার প্রায় এক তৃতীয়াংশ ক্ষেত্রেই মহিলারা নির্যাতিত হয়েছেন তাঁদের স্বামী বা অন্য আত্মীয়দের দ্বারা। স্বামী বা নিকট আত্মীয়দের হাতে নির্যাতনের ঘটনা এক লক্ষ ২১ হাজারেরও বেশি। মহিলাদের উপর সংগঠিত মোট অপরাধের ২১.৮ শতাংশ শ্লীলতাহানি বা যৌন হেনস্থার। এনসিআরবি-র তথ্য বলছে মেয়েদের উপর মোট অপরাধের ১৭.৯ শতাংশ অপরহণ সংক্রান্ত ও ধর্ষণের ঘটনা ৭.৯ শতাংশ। বিভিন্ন ধর্ষণের ঘটনা নিয়ে দেশে প্রতিবাদের ঝড় ওঠে প্রায়শই। সোশ্যাল মিডিয়া ও সংবাদমাধ্যমে লেখালিখিও হয় বিস্তর। কিন্তু এই কার্যকলাপ রুখতে পারেননি ধর্ষণের মতো ঘৃণ্য ঘটনা। ২০১৭-তে দেশে ধর্ষণের ঘটনা ঘটেছিল ৩২ হাজার ৫৫৯টি। ২০১৮-তে তা ছিল ৩৩ হাজার ৩৫৬। ২০১৯-এ সেই সংখ্যাটা ৩২ হাজার ৩৩। অর্থাৎ ২০১৯ জুড়ে দেশের বিভিন্ন প্রান্তে প্রতিদিন গড়ে ৮৭ জন ধর্ষণের শিকার হয়েছেন। ২০১৯-এ প্রায় পাঁচ হাজার জন নাবালিকা ধর্ষণের শিকার হয়েছে। ধর্ষণের ঘটনায় উপরের দিকে রয়েছে রাজস্থান, উত্তরপ্রদেশ ও মধ্যপ্রদেশের নাম। এ ব্যাপারে মহারাষ্ট্র, কেরলে, হরিয়ানা, অসম, ঝাড়খণ্ডও রয়েছে তালিকার উপরে। ধর্ষণ বা গণধর্ষণ করে খুনের পরিসংখ্যানও তুলে ধরছে দেশে নারী নির্যাতনের করুণ চিত্র। পাশাপাশি পণের জন্য গৃহবধূর মৃত্যুর ঘটনা ২০১৮-র থেকে বেড়েছে ২০১৯-এ। পণের জন্য অত্যাচারিত হয়ে সবথেকে বেশি মহিলা মারা গিয়েছেন উত্তরপ্রদেশে। তার পরই রয়েছে বিহার। পরিসংখ্যান জানাচ্ছে, রাজস্থান, মধ্যপ্রদেশেও পণের জন্য শ্বশুরালয়ে অত্যাচারিত হয়েছেন গৃহবধূরা। পাশাপাশি যৌনপেশায় নামানোর জন্য মহিলা পাচারের ঘটনাও অহরহ ঘটে চলেছে দেশে। মহিলাদের পাশাপাশি দেশের বিভিন্ন প্রান্তে সুরক্ষিত নয় শিশুরাও। ২০১৯-এ এক লক্ষ ৪৮ হাজার ১৮৫টি অপরাধের শিকার দেশের শিশুরা। ২০১৮-র তুলনায় যা সাড়ে চার শতাংশ বেশি। শিশু বিরুদ্ধে ঘটা অপরাধের ৪৬ শতাংশই অপহরণ সংক্রান্ত। শিশুদের উপর যৌন নির্যাতনের ঘটনা মোট অপরাধের ৩৫.৩ শতাংশ। দেশের প্রতি এক লক্ষ শিশুর  মধ্যে ৩৩.২ জনই অত্যাচারের শিকার। ২০১৮-তে সংখ্যাটা ছিল ৩১.৮ । কেন্দ্রীয় স্বরাষ্ট্র দফতরের অধীনে কাজ করে ন্যাশনাল ক্রাইম রেকর্ড ব্যুরো। দেশের বিভিন্ন রাজ্যে ও কেন্দ্রশাসিত অঞ্চল থেকে তথ্য সংগ্রহ করে এই রিপোর্ট তৈরি করে তারা। দেশের বুকে ঘটে যাওয়া বিভিন্ন ধরনের অপরাধ দেখিয়ে দেয় এই রিপোর্টে। কিন্তু এই রিপোর্ট দেশের নারী ও শিশু নির্যাতনের সম্পূর্ণ চিত্র গড়ে ফুটিয়ে তোলে না। কারণ, এই রিপোর্ট তৈরি হয় দায়ের হওয়া মামলার ভিত্তিতে। বিশেষজ্ঞদের মতে, লোক লজ্জা বা সামাজিক মানহানির ভয়ে অনেক ক্ষেত্রেই মহিলারা নিজের নির্যাতনের কথা গোপন করে যান। অনেক ক্ষেত্রেই নিকট আত্মীয়দের লালসার শিকার হন মেয়েরা। সে ক্ষেত্রেও পরিবারের লোকজন চেপে যান সেই ঘটনা। তাই সব ঘটনার মামলা দায়েরই হয় না। তাই ওই সব ঘটনা সামনে এলে পরিস্থিতিটা আরও করুণ হত বলেই মত তাঁদের। আরও পড়ুন: ফের হাথরস, এবার দলিত মহিলাকে অপহরণ গাড়ি চালকের এ বছর পশ্চিমবঙ্গ সংঘটিত অপরাধের ঘটনার তথ্য দেয়নি কেন্দ্রকে। এনসিআরবি-র রিপোর্টে উল্লেখ করা হয়েছে বিষয়টি। সেখানে জানানো হয়েছে, জাতীয় ক্ষেত্রের পরিসংখ্যান নির্ণয়ের জন্য পশ্চিমবঙ্গের ক্ষেত্রে ব্যবহার করা হয়েছে ২০১৮-র তথ্য।  আরও পড়ুন: ‘স্ত্রীর গায়ে হাত তুলে অন্যায় করিনি’, দাবি আইপিএস অফিসারের
সেপ্টেম্বরের ৬,৭,৮— হরিয়ানার পানিপথ জেলার তিনটি এলাকা থেকে তিনজনের দেহ উদ্ধার হয়। সেই খুনের কিনারা করল পুলিশ। তিনজনকে খুনের অভিযুক্ত হিসাবে বৃহস্পতিবার এক ব্যক্তিকে গ্রেফতার করেছে পুলিশ। তার নাম নুর হাসান। পুলিশ জানিয়েছে, জেরার সময় নুর স্বীকার করেছে সে নিজের স্ত্রী, শ্যালিকা ও শাশুড়িকে খুন করেছিল। খুনের পর তাদের ধর্ষণ করেছিল বলেও পুলিশকে জানিয়েছে নুর। নুর হরিয়ানার সোনেপত জেলার পাট্টি কালিয়ানা গ্রামের বাসিন্দা। স্ত্রী মধুর (২৫) বিবাহ বহির্ভূত সম্পর্ক ছিল বলে সন্দেহ ছিল নুরের। সেই সম্পর্কে তার শ্যালিকা ও শাশুড়ির মদত জোগাত বলে ধারণা ছিল তার। এর  জেরেই সে তিন জনকে খুন করেছে বলে জানিয়েছেন এক পুলিশ অফিসার। তিনি বলেছেন, ৫ সেপ্টেম্বর স্ত্রী ও শ্যালিকাকে ধারালো অস্ত্রের কোপে খুন করে সে। তার পর তাদের দেহ তোষকে মুড়ে রেখে দেয়। পরে সেগুলিকে আলাদা আলাদা জায়গায় ফেলে দিয়ে আসে। এর পর ৮ সেপ্টেম্বর  শাশুড়িকে গামরি থেকে নিয়ে আসে ও তাঁর গলায় ফাঁস লাগিয়ে খুন করে। প্রমাণ লোপাটের জন্য শাশুড়ির দেহ পুড়িয়ে ফেলারও চেষ্টা করেছিল সে।  নুর ও মধুর দু’টি সন্তান আছে বলেও জানিয়েছে পুলিশ। নুরের বিরুদ্ধে ভারতীয় দণ্ডবিধির ৩০২ (খুন) ও ২০১ (প্রমাণ লোপাট) ধারায় মামলা দায়ের করেছে পুলিশ। আরও পড়ুন: ‘অপরাধ নয় যৌন পেশা’, মন্তব্য বম্বে হাইকোর্টের আরও পড়ুন:  কৃষি বিলের প্রতিবাদে ভারত বন্‌ধ, দেশ জুড়ে বিক্ষোভে কৃষকরা
পরিচালক অনুরাগ কশ্যপের বিরুদ্ধে ধর্ষণ এবং শ্লীলতাহানির অভিযোগে মুম্বইয়ের ভারসোভা থানায় এফআইআর দায়ের করলেন অভিনেত্রী পায়েল ঘোষ। মঙ্গলবার পায়েলের আইনজীবী সংবাদমাধ্যমকে জানান, ভারতীয় সংবিধানের ৩৭৬, ৩৫৪, ৩৪১ এবং ৩৪২ ধারা অনুযায়ী অনুরাগের বিরুদ্ধে মামলা রুজু করা হয়েছে।  গত শনিবার বাঙালি অভিনেত্রী পায়েল ঘোষ টুইটারে প্রধানমন্ত্রীকে ট্যাগ করে একটি পোস্ট করেন। পায়েল লেখেন, পাঁচ বছর আগে নিজের বাড়িতে তাঁকে যৌন হেনস্থা করেন অনুরাগ। ওই অভিনেত্রী এ-ও অভিযোগ করেন, কুপ্রস্তাব দেওয়ার পর পায়েল তা প্রত্যাখান করায় অনুরাগ ‘অশালীন’ শব্দ ব্যবহার করে বলেছিলেন, ‘একটা ফোন করলেই হুমা, রিচা এবং মাহি চলে আসবে।” এর পরেই পায়েলের পাশে দাঁড়িয়ে অনুরাগকে ব্যক্তিগত আক্রমণ করতে শুরু করেন কঙ্গনা। চুপ করে থাকেননি অনুরাগও। প্রধানত কঙ্গনার উদ্দেশে তিনি টুইটারে লেখেন, ‘‘দারুণ ব্যাপার যে আমাকে চুপ করানোর চেষ্টা করতে এত সময় লেগে গেল। সে না হয় ঠিক আছে। কিন্তু আমাকে চুপ করানোর জন্য এত মিথ্যে বলতে হচ্ছিল যে নারী হয়ে অন্য এক নারীকে সেই মিথ্যেয় শামিল করতে হল। ম্যাডাম, অন্তত একটু শালীনতা বজায় রাখুন। আমি শুধু এইটুকুই বলব যে, যা যা অভিযোগ আনা হয়েছে, সব ভিত্তিহীন। আমাকে কালিমালিপ্ত করতে গিয়ে আমার কলাকুশলী, এমনকি বচ্চন পরিবারকে টেনে আনাটা মোটেই বুদ্ধির কাজ হয়নি!’’ A post shared by Ajit Shil (@ajitshil83) @iampayalghosh spotted versova police station to file complaints agnest #anuragkashyap #spotted #varsova #policestation #andheri #payal #payalghosh #varsova #mumbai A post shared by  Ajit Shil (@ajitshil83) on Sep 22, 2020 at 7:24am PDT এ বিষয়ে একটি বিবৃতিও জারি করে অনুরাগ বলেন, “#মিটু আন্দোলনের গুরুত্বকে লঘু করতেই এ ধরনের অভিযোগ তোলা হচ্ছে। এটা খুবই দুঃখজনক একটা বিষয় যে #মিটু-র মতো একটা গুরুত্বপূর্ণ আন্দোলনকে ব্যক্তিস্বার্থে ভোঁতা করে দেওয়ার চেষ্টা চলছে। বিষয়টিকে ব্যক্তি আক্রমণে নামিয়ে আনা হচ্ছে।” অনুরাগ আরও বলেন, “এ ধরনের মনগড়া অভিযোগের ফলে আন্দোলনের গুরুত্বটা যেমন লঘু হয়ে যাচ্ছে, তেমনই যাঁরা সত্যিই যৌন হেনস্থার শিকার হচ্ছেন তাঁদের আবেগ নিয়ে খেলা হচ্ছে।” পায়েল তাঁর টুইটে যে তিন বলি অভিনেত্রী  অনুরাগের ‘লালসার শিকার’ হয়েছেন বলে দাবি করেছিলেন সেই তিন অভিনেত্রী অর্থাৎ হুমা কুরেশি, রিচা চাড্ডা এবং মাহি গিল গোটা ঘটনায় অনুরাগেরই পক্ষ নিয়েছেন। তিন জনেই একই সুরে বলেছেন, অনুরাগের কাছ থেকে কোনও রকম খারাপ ব্যবহার তাঁরা পাননি। A post shared by Huma S Qureshi (@iamhumaq) A post shared by Huma S Qureshi (@iamhumaq) on Sep 22, 2020 at 2:19am PDT প্রথমে মাহি গিল এবং পরে রিচা চাড্ডা অনুরাগের হয়ে পাশে দাঁড়ান। আর মঙ্গলবার অনুরাগের হয়ে মুখ খোলেন হুমা। ‘অনুরাগ কখনও এ সব বলতে পারেন না’, রবিবার এক সাক্ষাৎকারে স্পষ্টতই জানিয়ে দেন মাহি। অন্য দিকে, ইনস্টাগ্রামে রিচার আইনজীবী সবিনা বেদী সচার জানান, অনুরাগের যৌন হেনস্থার প্রসঙ্গে তাঁর মক্কেলের নাম অন্যায় ভাবে ব্যবহার করা হয়েছে। এমন কোনও ঘটনা আদৌ ঘটেনি। তবে রিচা বিশ্বাস করেন যিনি কাজের জায়গায় বা অন্যত্র যৌন হেনস্থার শিকার হয়েছেন, তাঁর বিচার পাওয়া উচিত। রিচার আইনজীবী জানান, পায়েল ঘোষের বিরুদ্ধে তাঁর মক্কেল আইনি ব্যবস্থা নেবেন বলে সিদ্ধান্ত নিয়েছেন। আরও পড়ুন- ‘সুপার ড্রাগ’, রণবীরকে বলেছিলেন দীপিকা, ভাইরাল ছবি বাকি ছিলেন হুমা। এ দিন তিনিও অনুরাগকে ক্লিনচিট দেন। পাশপাশি অকারণে তাঁর নাম জরানোয় নাম না করে পায়েলের উপরেও ক্ষোভ উগরে দেন তিনি। শুধু হুমা, মাহি অথবা রিচা নন তাপসী, রাধিকারাও পাশে দাঁড়িয়েছেন অনুরাগের। যদিও পায়েল বনাম অনুরাগের লড়াইয়ে বলিউডের একাংশ ‘রাজনীতি’-কেই ‘দায়ী’ করছেন।  সম্প্রতি সুশান্ত সিংহ রাজপুতের অস্বাভাবিক মৃত্যুর পরেও অনুরাগ বিভিন্ন ভাবে তাঁর মত প্রকাশ করেছেন। যা কেন্দ্রের শাসকদলকে খুব একটা স্বস্তিতে রাখেনি। বারেবারেই তাঁর মতবিরোধ দেখা দিয়েছেন ‘বিজেপি ঘনিষ্ঠ’ কঙ্গনা রানাউতের সঙ্গে। সেই অনুরাগের বিরুদ্ধে যৌন হেনস্থার অভিযোগ ওঠায় বলিউডের একাংশ ‘রাজনীতি’রই গন্ধ পাচ্ছেন।
শান্ত, হাসি-খুশি স্বভাবের মেয়ের এমন পরিণতি মানতে পারছে না মুরারইয়ের গ্রাম। রবিবার বিকেলে নবম শ্রেণির ওই ছাত্রীর দেহ গ্রামে পৌঁছতে ছাত্রীর বাড়ির সামনে ভেঙে পড়ে গোটা গ্রাম। শোক আর ক্ষোভে তখনও ফুটছে সেই জমায়েত। পরিবার সূত্রের খবর, ছাত্রীর বাবা দিনমজুরের কাজ করে কোনও রকম সংসার চালান। অভাব এতই যে গ্রামবাসী এ দিন চাঁদা তুলে সৎকারের ব্যবস্থা করেন। এমন অভাবের মধ্যেও নিজের পড়াশোনা চালিয়ে যাচ্ছিল ওই ছাত্রী। টিউশন থেকে ফেরার পথে নবম শ্রেণির ছাত্রীকে ধর্ষণের অভিযোগের ঘটনা জানাজানি হয় রবিবার সকালে। তার কিছু পরেই আসে ছাত্রীর মৃত্যুর খবর। তখনই এলাকাবাসীর একাংশ চড়াও হন অভিযুক্ত উৎপল মণ্ডলের বাড়িতে। এলাকায় গিয়ে দেখা গেল, ছাত্রীর বাড়ি থেকে দুশো মিটার দূরেই অভিযুক্তের বাড়ি। স্থানীয়েরা জানালেন, অভিযুক্ত যুবক এর আগেও মেয়েদের সঙ্গে দুর্ব্যবহার করেছে। কিন্তু, কোনও ক্ষেত্রেই পুলিশে অভিযোগ হয়নি। নিষ্পত্তি হয়েছে স্থানীয় স্তরেই। কেন এ ভাবে আগের অভিযোগের নিষ্পত্তি করেছেন, সেই আক্ষেপ যাচ্ছে না ছাত্রীর পরিজনদের। তাঁরা জানাচ্ছেন, নবম শ্রেণির এই ছাত্রীকেও অতীতে উত্ত্যক্ত করেছে উৎপল। কিন্তু, অভাব আর লোকলজ্জার ভয়ে আর পুলিশে অভিযোগ করেননি বলে দাবি করেছেন।  ছাত্রীর মা জানান, রবিবার সন্ধ্যা ৬টার পরে অন্য দিনের মতো উৎপলের বাড়ির সামনে দিয়ে গৃহশিক্ষকের কাছে পড়তে গিয়েছিল মেয়ে। তাঁর কথায়, ‘‘অন্য দিনের তুলনায় রাত করে বাড়ি ফিরেছিল। কিন্তু, এমন কিছু যে ওর সঙ্গে হয়েছে বুঝতেও পারিনি। খানিক পরে গোঙানির আওয়াজ পেয়ে ঘরে গিয়ে দেখি ছটফট করছে মেয়ে।’’ সোমবার ছাত্রীর মৃত্যুর সংবাদ গ্রামে পৌঁছতে নামে শোকের ছায়া। বাড়ির সামনে ভিড় করেন গ্রামবাসী। ময়না-তদন্তের পরে বিকেলের দিকে দেহ পৌঁছয় বাড়িতে।
ধর্ষণের মতো অপরাধে মৃত্যুদণ্ড কিংবা রাসায়নিকের প্রয়োগে অভিযুক্তের যৌন ক্ষমতা কেড়ে নেওয়াই একমাত্র কার্যকর সাজা। এমনটা হলেই একমাত্র ফের একই পথে পা বাড়ানো থেকে আটকানো যাবে যৌন অপরাধীদের— এমনটাই মত পাকিস্তানের প্রধানমন্ত্রী ইমরান খানের। সম্প্রতি লাহৌরে এক মহিলার গণধর্ষণের ঘটনাকে কেন্দ্র করে উত্তাল হয়ে ওঠে পাকিস্তান। সেই সূত্র ধরেই এক টিভি সাক্ষাৎকারে সোমবার এই মন্তব্য করেছেন ইমরান, যা নিয়ে বিতর্ক শুরু হয়েছে।   লাহৌরে আগ্নেয়াস্ত্র দেখিয়ে এক মহিলাকে গাড়ি থেকে টেনে নামিয়ে এনে তাঁর সন্তানদের সামনেই ধর্ষণ করে দুই দুষ্কৃতী। গত বুধবারের এই ঘটনায় উত্তেজনার আঁচ ছড়িয়ে পড়ে গোটা দেশে। শুরু হয় বিক্ষোভ প্রদর্শন। সোমবারই অভিযুক্তদের মধ্যে এক জনকে গ্রেফতার করা হয়েছে।  ঘটনার প্রসঙ্গে প্রতিক্রিয়া দিতে গিয়ে সুর চড়ান ইমরানও। তাঁর মন্তব্য, ‘‘রাস্তার মোড়ে নিয়ে গিয়ে অভিযুক্তদের মৃত্যুদণ্ড দেওয়া উচিত।’’ ধর্ষণের মতো অপরাধের ক্ষেত্রে রাসায়নিকের প্রয়োগে অপরাধীর যৌন ক্ষমতা কেড়ে নেওয়াকে আইনি স্বীকৃতি দেওয়ার পক্ষে জোরাল সওয়াল করেছেন পাক প্রধানমন্ত্রী। তাঁর কথায়, ‘‘খুনের ক্ষেত্রে যেমন ‘ফার্স্ট, সেকেন্ড বা থার্ড’ ডিগ্রির নিরিখে অপরাধের বিচার হয়, ধর্ষণের ক্ষেত্রেও তেমনটাই হওয়া উচিত।’’  আরও পড়ুন: ‘ফেসবুকে ভোটের খেলা’, বিস্ফোরক বহিষ্কৃত কর্মী​ আরও পড়ুন: ৫০ লক্ষে ভারত, তবু লকডাউনের গুণগান​
প্রেমের প্রস্তাবে রাজি না হওয়ায় তরুণীকে ধর্ষণ করে খুনের অভিযোগ উঠল এক যুবকের বিরুদ্ধে। রবিবার সকালে দক্ষিণ ২৪ পরগনার ক্যানিংয়ের মাতলা সেতু সংলগ্ন নির্জন মেছোভেড়ি এলাকা থেকে ওই তরুণীর দেহ উদ্ধার হয়। এই ঘটনায় মারুফ মোল্লা ও শামিম গায়েন নামে দুই যুবককে গ্রেফতার করেছে পুলিশ। পুলিশ ও স্থানীয় সূত্রের খবর, মারুফ ওই তরুণীর সঙ্গে সম্পর্ক গড়ে তুলতে চেয়েছিল। মাঝে মধ্যেই ওই তরুণীকে উত্যক্ত করত মারুফ। উচ্চমাধ্যমিক পরীক্ষার্থী ওই তরুণী এ বিষয়ে পরিবারকে জানালে, তাঁর পরিবারের তরফ থেকে মারুফকে সাবধান করা হয়েছিল। তার পরেও বেশ কয়েকবার ওই তরুণীর স্কুলে গিয়ে ঝামেলা করেছিল সে। পুলিশ জানায়, শনিবার সন্ধ্যায় বাসন্তীর চরপাড়া গ্রামের বাসিন্দা ওই তরুণীকে চাঁদু পিয়াদা নামে এক বন্ধুর ফোন থেকে ফোন করে ঢুঁড়ি বাজারে ডেকে পাঠায় মারুফ। সেখানে এলে মারুফের বন্ধু শামিম জোর করে বাইকে তুলে তাঁকে নিয়ে যায় ক্যানিংয়ের দিকে। সন্ধ্যা গড়িয়ে রাত হলেও দীর্ঘক্ষণ মেয়ে বাড়িতে না ফেরায় পরিবারের লোকজন খোঁজাখুঁজি শুরু করেন। মারুফের কাছেও যান তাঁরা। কিন্তু মারুফ সমস্ত ঘটনা অস্বীকার করে। তবে মারুফের পরিবারের থেকে চাদুর কথা জানতে পারে ওই তরুণীর পরিবার। রাতেই চাঁদুর কাছে যান তাঁরা। কিন্তু সেখানে গিয়েও কোনও খোঁজ মেলেনি নিখোঁজ তরুণীর। তবে চাঁদুর কাছ থেকে মারুফের সঙ্গে ওই তরুণীর মোবাইলে যে  কথা হয়েছিল তার রেকর্ডিং উদ্ধার করে তরুণীর পরিবারের লোকজন। কিন্তু সারা রাত বিভিন্ন জায়গায় তল্লাশি চালিয়েও মেয়ের কোনও হদিস পাননি তাঁরা। রবিবার সকালে নিখোঁজ তরুণীর মৃতদেহ উদ্ধার হয় ক্যানিং থেকে। পুলিশের প্রাথমিক অনুমান, ধর্ষণের পর শ্বাসরোধ করে খুন করা হয়েছে ওই তরুণীকে। দেহ উদ্ধারের সময় তরুণীর গলায় ওড়নার ফাঁস লাগানো ছিল। অভিযুক্ত শামিম ও মারুফকে জীবনতলা থানা এলাকা থেকে গ্রেফতার করা হয়েছে। চাঁদুর খোঁজে তল্লাশি শুরু হয়েছে।
অপহরণকারীদের হাত থেকে উদ্ধার করে থানায় নিয়ে আসা হয়েছিল ১৬ বছরের এক কিশোরীকে। সেই থানা থেকেই ফের অপহরণ করে তাকে কয়েকদিন ধরে ধর্ষণ করে একাধিক ব্যক্তি। উত্তরপ্রদেশের এই ঘটনা সামনে এসেছে বুধবার। এই ঘটনায় পুলিশের ভূমিকা নিয়ে প্রশ্ন তুলছেন সমাজ ও মহিলা অধিকার আন্দোলনকর্মীরা। কিশোরীর বাড়ির লোক জানিয়েছেন, ১৪ অগস্ট সে প্রথমবারের জন্য নিখোঁজ হয়। সেই ঘটনার তিন দিন পর বাড়ির কাছেই একটি গ্রাম থেকে তাকে উদ্ধার করে পুলিশ। অপহরণকারীদের ধরতে পারেনি পুলিশ। এর পর কিশোরীর মেডিক্যাল পরীক্ষাও করানো হয়। ২১ অগস্ট ওই নির্যাতিতার বয়ান নথিভুক্ত করানোর জন্য ম্যাজিস্ট্রেটের কাছে নিয়ে যাওয়ার কথা ছিল। সেখানে যাওয়ার আগেই এটাওয়া-র আওয়াগড় থানার পুলিশি হেফাজত থেকে ফের অপহরণ করা হয় তাকে। পুলিশের দাবি, যারা আগের বার অপহরণ করেছিল তারাই ফের থানা থেকে অপহরণ করে। কিশোরীর নিরাপত্তার দায়িত্বে থাকা মহিলা কনস্টেবলকে বাথরুমে তালা বন্দি করে কিশোরীকে দ্বিতীয়বারের জন্য অপহরণ করা হয়েছিল বলে জানিয়েছেন ঘটনার তদন্তকারী অফিসার। এর পর কিশোরীর খোঁজে তল্লাসি শুরু করে উত্তরপ্রদেশ পুলিশের বিশেষ প্রশিক্ষণপ্রাপ্ত দল ‘সোয়াট’। ২৭ অগস্ট গুরুগ্রামের দু’কামরার একটি ঘর থেকে তাকে উদ্ধার করা হয়। আদালতে জবানবন্দি দেওয়ার সময় নির্যাতিতা জানিয়েছে, ওই সময়কালে বিভিন্ন জায়গায় নিয়ে যাওয়া হয়েছিল তাকে এবং একাধিক ব্যক্তি তাকে ধর্ষণ করেছিল।   প্রথম বার অপহরণের পর মেয়েটির পরিবারে লোক অপহরণের জন্য লবকুশ নামের ২০ বছরের এক যুবককে দায়ী করেন। মেয়েটির পরিবারের অভিযোগ, লবকুশ নামের ওই যুবক ওই কিশোরীকে বিয়ে করতে চেয়েছিলেন। কিন্তু সেই প্রস্তাব প্রত্যাখ্যান করে সে।  আরও পড়ুন: এক দিনে আক্রান্ত ৯৫ হাজার! নতুন সংক্রমণে ফের চিন্তা বাড়াচ্ছে দিল্লি কিশোরীর অভিযোগের ভিত্তিতে ১২ জন অভিযুক্তকে গ্রেফতার করেছে পুলিশ। ঘটনার তদন্ত শেষ হলেই চার্জশিট জমা দেওয়া হবে। সেখানকার পুলিশ সুপার (ক্রাইম) রাহুল কুমার বলেছেন, ‘‘ঘটনার মূল অভিযুক্ত ২০ বছরের লবকুশ। সে আগে গুরুগ্রামের একটি বেসরকারি সংস্থায় কাজ করত। তাকে গ্রেফতার করা হয়েছে।’’ তাদের বিরুদ্ধে ভারতীয় দণ্ডবিধির ৩৬৪ (খুনের জন্য অপহরণ)-সহ একাধিক ধারা ও পকসো আইনে মামলা দায়ের করা হয়েছে। থানা থেকে নাবালিকার অপরহণের তদন্তও শুরু হয়েছে বলে জানিয়েছেন তিনি। পুলিশি হেফাজত থেকে অপহৃত হওয়ার পরই ওই থানার স্টেশন হাউস অফিসার, তদন্তকারী অফিসার ও এক মহিলা কনস্টেবলকে সাসপেন্ড করে বিভাগীয় তদন্ত শুরু করা হয়েছে। অপহরণের পর উদ্ধার ও ফের অপহরণ—এই ঘটনা পরম্পরায় পুলিশের ভূমিকাও প্রশ্নের মুখে। শিশু অধিকার আন্দোলনকর্মীদের মতে, নাবালিকাকে কখনই থানায় নিয়ে যাওয়া যায় না। তাই অপহরণের পর উদ্ধার করে থানায় নিয়ে নাবালিকাকে রেখে নিয়ম লঙ্ঘন করেছে পুলিশ। আইন বলছে, নাবালিকাকে উদ্ধারের পর নিপীড়িত মহিলাদের জন্য নির্দিষ্ট জায়গায় (আশা জ্যোতি কেন্দ্র) নিয়ে যেতে হয়। সেখানে কাউন্সেলিংয়ের পর শিশু কল্যাণ কমিটির সামনে পেশ করা হয়। তাই নাবালিকা অপহরণ ও ধর্ষণের মতো ঘটনাগুলি ঠিক মতো মোকাবিলার জন্য পুলিশকে প্রশিক্ষণ দেওয়ার দাবিও জানিয়েছেন তাঁরা।  আরও পড়ুন: উৎসব-মেলায় রমরমা, ১৬৫ গ্রামে রিয়া জেলে 
"তরুণীকে ধর্ষণের অভিযোগের এক তান্ত্রিককে গ্রেফতার করল পুলিশ। সোমবার দুপুরে ঘটনাটি ঘটেছে গোপালনগর থানার হুদা গ্রামে। পুলিশ জানিয়েছে, ধৃতের নাম শিবু মজুমদার। অভিযোগ, এক বছর ধরে শিবু ওই তরুণীকে একাধিকবার ধর্ষণ করেছে। 
বনগাঁর এসডিপিও অশেষবিক্রম দস্তিদার বলেন, ‘‘ধৃতের বিরুদ্ধে ধর্ষণের মামলা রুজু করে তদন্ত শুরু হয়েছে। ওই ব্যক্তি নানা বুজরুকির ঘটনায় জড়িত। মানুষকে প্রতারণা করত।’’
পুলিশ ও স্থানীয় সূত্রে জানা গিয়েছে, দোতলা বাড়ি তান্ত্রিকের। সেখানে মন্দির আছে। তন্ত্রসাধনা করে। অনেক মানুষ সমস্যা থেকে মুক্তি পেতে শিবুর কাছে আসতেন। টাকার বিনিময়ে ঝাড়ফুঁক-তুকতাক করে মানুষকে তাবিজ-কবজ দিত সে। 
পুলিশ জানিয়েছে, তরুণীর মাকে শিবু ‘ধর্মমেয়ে’ পাতিয়েছিল। সেই সূত্রে তরুণীকে ‘নাতনি’ বলে ডাকত মাঝবয়সী শিবু। বছরখানেক আগে তরুণীর পেটের সমস্যা দেখা দিয়েছিল। মায়ের সঙ্গে তান্ত্রিকের বাড়ি গিয়েছিলেন তিনি। অভিযোগ, পেটের যন্ত্রণা কমাতে কিছু একটা খেতে দেয় শিবু। তা খেয়ে তরুণী জ্ঞান হারান। সেই সুযোগে শিবু তাঁকে ধর্ষণ করে বলে অভিযোগ। আরও অভিযোগ, ওই ঘটনার পর শিবু একাধিক বার তরুণীকে নিজের বাড়িতে ডেকে এনে ভয় দেখিয়ে ধর্ষণ করেছে। তরুণীর কথায়, ‘‘ওই তান্ত্রিক আমাকে এবং আমার পরিবারের লোকজনের ক্ষতি করার ভয় দেখাত। সে জন্যই ওর কাছে যেতে হয়েছিল।’’ পুলিশ জানিয়েছে, শনিবার শিবু রাস্তা থেকে তরুণীকে জোর করে স্কুটিতে তুলে নির্মীয়মাণ তিনতলা একটি বাড়িতে নিয়ে গিয়ে সেখানেও ধর্ষণ করে। এরপরেই তরুণী পুলিশের দ্বারস্থ হন। "
রেহাই পেলেন না করোনা-রোগীও। কেরলের পথানামথিত্তা জেলায় কোভিড আক্রান্ত ২২ বছরের তরুণীকে ধর্ষণের অভিযোগ উঠল এক অ্যাম্বুল্যান্স চালকের বিরুদ্ধে। পুলিশ জানিয়েছে, শনিবার রাতে এই ঘটনা ঘটার কয়েক ঘণ্টার মধ্যে অভিযুক্ত নৌফলকে গ্রেফতার করা হয়। পুলিশ সূত্রের খবর, শনিবার সন্ধ্যায় নির্যাতিতা ওই মহিলা ও তাঁর পরিবারের অন্য এক মহিলার করোনা ধরা পড়ে। তাঁদের হাসপাতালে নিয়ে যাওয়ার জন্য অ্যাম্বুল্যান্স ডাকা হয়। কেরল সরকারের নির্দেশিকা অনুসারে অ্যাম্বুল্যান্সে পরিবারের আর কেউ ছিলেন না। আক্রান্তদের এক জনকে হাসপাতালে ভর্তি করার পরে দ্বিতীয় জনকে নিয়ে অন্য হাসপাতালে রওনা হয় অ্যাম্বুল্যান্স। ৪ কিলোমিটারের মধ্যেই ছিল দ্বিতীয় হাসপাতালটি। কিন্তু চালক অন্য রাস্তা ধরে প্রায় ১৮ কিলোমিটার গাড়ি চালিয়ে এগিয়ে যায়। পুলিশ জানিয়েছে, রাস্তায় একটি ফাঁকা জায়গায় অ্যাম্বুল্যান্স থামিয়ে তরুণীকে ধর্ষণ করে চালক। কাউকে সে কথা জানালে ফল ভুগতে হবে বলে হুঁশিয়ারিও দেয়। হাসপাতালে ভর্তি হওয়ার পরে চিকিৎসকদের ধর্ষণের কথা জানান ওই তরুণী। স্বাস্থ্য পরীক্ষাতেও যৌন হেনস্থার বিষয়টি ধরা পড়ে। রবিবার অভিযুক্তকে গ্রেফতার করা হয়। তার বিরুদ্ধে যৌন হেনস্থা ও ধর্ষণের মামলা দেওয়া হয়েছে। আরও পড়ুন: সংসদে যাবেন না সুদীপেরা, ঝুঁকি না-নেওয়ার পরামর্শ তৃণমূল নেত্রীর রাজ্য স্বাস্থ্য ও পরিবারকল্যাণ মন্ত্রী কেকে শৈলজা এই ঘটনাকে ‘অমানবিক’ বলে ব্যাখ্যা করেছেন। পুলিশ জানতে পেরেছে, অভিযুক্ত চালকের বিরুদ্ধে অতীতে খুনের চেষ্টা-সহ একাধিক অপরাধে জড়িত থাকার অভিযোগ রয়েছে। যার জেরে সমালোচনার মুখে স্বাস্থ্য দফতর। প্রশ্ন উঠছে, অপরাধের রেকর্ড রয়েছে এমন ব্যক্তিকে জরুরিকালীন অ্যাম্বুল্যান্স পরিষেবায় চালক হিসেবে নিয়োগ করা হল কেন? স্বাস্থ্য আধিকারিকেরা জানিয়েছেন, ২৯ বছরের ওই যুবককে অস্থায়ীভাবে নিয়োগ করা হয়েছিল। এই ঘটনায় তদন্তের নির্দেশ দিয়েছে স্বাস্থ্য দফতর। পথানামথিত্তার পুলিশ সুপার বলেছেন, ‘‘ছক কষেই এই কাণ্ড ঘটায় চালক। ইচ্ছা করে অন্য রাস্তা ধরেছিল সে। আমরা সব প্রমাণ সংগ্রহ করছি। ফাস্ট-ট্র্যাক আদালতে বিচারের ব্যবস্থা করা হচ্ছে।’’ ধর্ষণের ঘটনায় সমালোচনার মুখে কেরলের বাম সরকার। বিজেপির দাবি, এর দায় স্বীকার করে পদত্যাগ করুন স্বাস্থ্য মন্ত্রী। নিভৃতবাসে থাকা অবস্থায় আগামী কাল ভিডিয়ো কলের মাধ্যমে আদালতে হাজিরা দেবে অভিযুক্ত। এর পর পরই স্বাস্থ্য দফতর নির্দেশ দিয়েছে, প্রতি অ্যাম্বুল্যান্সে অন্তত দু’জন করে কর্মী থাকবে এবং মহিলা রোগী থাকলে তাঁর প্রতি বিশেষভাবে সতর্ক থাকতে হবে। এই ঘটনায় তদন্ত দাবি করে কেরল পুলিশের কাছে চিঠি লিখেছে জাতীয় মহিলা কমিশন। 
প্রমাণ হলে ফাঁসি বা যাবজ্জীবন। কিন্তু সেই সাজার আগেই ভাইরাসের সংক্রমণে মৃত্যু হতে পারে— এই ভয়কেও পাত্তা না দিয়ে কোভিড-পজিটিভ তরুণীকে অ্যাম্বুল্যান্সের মধ্যে ধর্ষণের অভিযোগ উঠল চালকের বিরুদ্ধে। শনিবার রাতে কেরলের পাঠানমথিট্টা জেলার এই ঘটনায় পুলিশ থেকে চিকিৎসা মহলে ব্যাপক আলোড়ন পড়েছে। জেলার পুলিশ সুপার জানিয়েছেন, কয়েক ঘণ্টার মধ্যেই ওই অ্যাম্বুল্যান্স চালককে গ্রেফতার করা হয়েছে। ঘটনার তীব্র নিন্দা করেছেন কেরলের স্বাস্থ্যমন্ত্রী কেকে শৈলজা। অন্য দিকে স্বাস্থ্যমন্ত্রীর পদত্যাগ দাবি করেছে বিজেপি। পুলিশ সূত্রে জানা গিয়েছে, স্থানীয় পাঠানমথিট্টার একটি পরিবারের দুই মহিলার কোভিড পজিটিভ রিপোর্ট আসে। সম্প্রতি কেরল সরকার একটি নির্দেশিকায় জানায়, শুধুমাত্র অ্যাম্বুল্যান্সের এক জন চালকই কোভিড রোগীদের হাসপাতালে নিয়ে গিয়ে ভর্তি করতে পারবেন। সেই মতো শনিবার মধ্যরাত নাগাদ ওই পরিবারের দুই মহিলাকে হাসপাতালে ভর্তির জন্য ওই চালক একাই গিয়েছিলেন। স্বাস্থ্য প্রশাসনের নির্দেশ মতো প্রথমে এক জনকে নিয়ে গিয়ে একটি হাসপাতালে ভর্তি করান। পরে দ্বিতীয় মহিলাকে অন্য হাসপাতালে নিয়ে যাওয়ার জন্য অ্যাম্বুল্যান্সে তোলেন। মাঝপথে একটি নির্জন জায়গায় অ্যাম্বুল্যান্স দাঁড় করিয়ে বছর বাইশের ওই তরুণীকে ধর্ষণ করেন বলে অভিযোগ। পরে তাঁকে হাসপাতালে নিয়ে গিয়ে ভর্তি করান। এর পর ওই তরুণী হাসপাতালের চিকিৎসকদের পুরো ঘটনা জানান। সেখানেই তাঁর মেডিক্যাল টেস্টে ধর্ষণের প্রমাণ মিলেছে বলে জানিয়েছে পুলিশ। ঘটনার কয়েক ঘণ্টার মধ্যেই গ্রেফতার হয় অভিযুক্ত। পুলিশ জানিয়েছে, ২৯ বছর বয়সী ওই অ্যাম্বুল্যান্স চালক পরিকল্পিত ভাবে এই ধর্ষণের ঘটনা ঘটিয়েছে। আগেও খুনের চেষ্টা-সহ একাধিক মামলায় অভিযোগ রয়েছে তাঁর বিরুদ্ধে। আরও পড়ুন: রাতের শহরে গাড়ি রুখে তরুণী উদ্ধার দম্পতির, স্ত্রীকে পিষে পালাল অভিযুক্ত পাঠানমিট্টার পুলিশ সুপার কেজি সিমন বলেন, ‘‘মনে হচ্ছে পরিকল্পিত ঘটনা। চালক অন্য পথে নিয়ে গিয়েছিল অ্যাম্বুল্যান্স। আমরা সমস্ত তথ্যপ্রমাণ জোগাড় করেছি। ফাস্ট ট্র্যাক কোর্টে অভিযুক্তের কড়া শাস্তির আর্জি জানানো হবে।’’ আপাতত অভিযুক্তকে কোয়রান্টিনে রাখা হয়েছে। আগামিকাল সোমবার তাঁকে ভার্চুয়াল আদালতে পেশ করা হবে। স্বাস্থ্য দফতর সূত্রে জানানো হয়েছে, ওই চালককে অস্থায়ী ভাবে কাজের জন্য নিয়োগ করা হয়েছিল। তবে তাঁর বিরুদ্ধে এই ধরনের মারাত্মক অভিযোগ থাকা সত্ত্বেও কী ভাবে নিয়োগ করা হল, তা খতিয়ে দেখছে স্বাস্থ্য দফতর। অন্য দিকে এই ঘটনার পর স্বাস্থ্য দফতর নতুন একটি নির্দেশিকা জারি করে বলেছে, অ্যাম্বুল্যান্সে শুধুমাত্র একজন মহিলা রোগী থাকলে এক জন তাঁকে আনতে পারবেন না। ন্যূনতম দু’জন থাকতে হবে। রাজ্যের সব অ্যাম্বুল্যান্স চালকের ব্যক্তিগত তথ্যও চেয়ে পাঠিয়েছে স্বাস্থ্য দফতর। পুলিশের পাশাপাশি স্বাস্থ্য দফতরও ঘটনার আলাদা করে তদন্ত করছে। আরও পড়ুন: ‘কাউকে ভালবেসে যদি গ্রেফতার হতে হয়, রিয়া সে জন্য প্রস্তুত’​ এই ঘটনা ঘিরে রাজনৈতিক চাপানউতোরও শুরু হয়েছে। স্থানীয় আর্নামুলা কেন্দ্রের সিপিএম বিধায়ক বীণা জর্জ বলেছেন, ‘‘মর্মান্তিক ঘটনা। এই ধরনের ঘটনা এড়াতে ব্যবস্থা নিয়েছে রাজ্য স্বাস্থ্য মন্ত্রক উপযুক্ত ব্যবস্থা নিয়েছে।’’ স্বাস্থ্যমন্ত্রী শৈলজা বলেন, ‘‘অমানবিক ঘটনা। না ঘটাই উচিত ছিল।’’ অন্য দিকে বিজেপি নেতৃত্বের বক্তব্য, এই ঘটনা রাজ্যের পক্ষে লজ্জাজনক। ঘটনার দায় নিয়ে স্বাস্থ্যমন্ত্রীর পদত্যাগ করা উচিত। 
রেহাই পেল না তিন বছরের শিশুও!  উত্তরপ্রদেশের লখিমপুরে ধর্ষণ করে খুন করা হল ওই  শিশুকন্যাকে! বৃহস্পতিবার সকালে ওই শিশুর দেহ একটি আখের খেত থেকে উদ্ধার করে পুলিশ। এই নিয়ে গত ২০ দিনে ওই জেলায় তিন জন নাবালিকার খুনের ঘটনা ঘটল। এর আগের দু’টি ঘটনার পরে যোগী প্রশাসনের বিরুদ্ধে সরব হয়েছিল বিরোধীরা। আইনশৃঙ্খলা ব্যবস্থার অবনতির অভিযোগে বিক্ষোভও দেখানো হয়। তার পরেও ধর্ষণ-খুনের ঘটনার পুনরাবৃত্তিতে ফের সমালোচনার মুখে প্রশাসন। বুধবার থেকেই ওই শিশুটি নিখোঁজ ছিল। বাড়ি থেকে আধ কিলোমিটার দূরে তার দেহ উদ্ধারের সময়ে শরীরে একাধিক ক্ষতচিহ্ন ছিল। শিশুটির বাবার অভিযোগ, পুরনো শত্রুতার জেরেই তাঁর মেয়েকে অপহরণ করে খুন করে গ্রামেরই এক বাসিন্দা। সেই অভিযোগের ভিত্তিতে চারটি দল গঠন করে অভিযুক্তের সন্ধানে নামে পুলিশ। গ্রেফতার করা হয় অভিযুক্তকে।  গত কালই মেয়েটির খুনের বিষয়টি জানিয়েছিল পুলিশ। আজ তিন চিকিৎসকের একটি কমিটি সুরতহালের রিপোর্টে জানিয়েছে, শ্বাসরোধ করে খুনের আগে ওই শিশুটিকে ধর্ষণও করা হয়। এর আগে ওই জেলারই ১৭ বছর বয়সি কিশোরীকেও ধর্ষণ করে খুন করা হয়। গ্রামের থেকে ২০০ মিটার দূরে ২৫ অগস্ট তার দেহ মেলে। তার দিন দশেক আগে ১৩ বছরের এক কিশোরীর ধর্ষণ-খুনের ঘটনায় তপ্ত হয়ে ওঠে রাজ্য রাজনীতি। যোগী প্রশাসনের বিরুদ্ধে আঙুল তোলে কংগ্রেস ও সমাজবাদী পার্টি। ৩ বছরের শিশুকন্যার খুনেও মুখ্যমন্ত্রী যোগী আদিত্যনাথকে নিশানা করেছেন কংগ্রেসের প্রদেশ সভাপতি অজয় কুমার লাল্লু। তাঁর অভিযোগ, একের পর এক ঘটনার পরেও ‘কঠোর’ মুখ্যমন্ত্রী এখনও উপযুক্ত পদক্ষেপ করতে পারেননি। লাগাতার মহিলাদের ধর্ষণ ও খুনের পরিপ্রেক্ষিতে সম্প্রতি নারী ও শিশু সুরক্ষা সংস্থা তৈরি করেছে রাজ্য প্রশাসন। যার দায়িত্বে রয়েছেন এক পদস্থ পুলিশকর্তা।  
ফের ধর্ষণ করে নাবালিকাকে খুনের ঘটনা ঘটল উত্তরপ্রদেশের লখীমপুর খেরী জেলায়। ওই জেলার সিনঘানি এলাকায় তিন বছরের বাচ্চা মেয়েটির দেহ তার বাড়ির কাছে আখের খেত থেকে উদ্ধার করা হয়েছে। বৃহস্পতিবার এই খবর জানিয়েছে পুলিশ। এই ঘটনা নিয়ে ওই জেলায় গত ২০ দিনে তিন জন নাবালিকাকে ধর্ষণ করে খুন করা হল। তিন বছরের শিশুটি বুধবার থেকে নিখোঁজ ছিল। বৃহস্পতিবার বাড়ির কাছেই আখের খেত থেকে দেহ উদ্ধার হয়। বাচ্চাটির দেহে আঘাতের চিহ্নও ছিল। ময়নাতদন্তের পর পুলিশ জানিয়েছে, ধর্ষণ করে খুন করা হয়েছে ওই বাচ্চাটিকে। পুলিশে করা অভিযোগে, বাচ্চাটির বাবা জানিয়েছেন, পাশের গ্রামের লেখরাম নামের এক ব্যক্তির সঙ্গে তাঁদের পারিবারিক শত্রুতার কথা। সেই অপহরণ করে খুন করেছে বলে অভিযোগ নির্যাতিতার বাবার। এই ঘটনা নিয়ে সে জেলার পুলিশ সুপার সত্যেন্দ্র কুমার বৃহস্পতিবার বলেছেন, ‘‘আমরা ঘটনার তদন্ত করছি। অভিযুক্তকে ধরার জন্য দলও গড়া হয়েছে। অপরাধীর বিরুদ্ধে কড়া ব্যবস্থা নেওয়া হবে।’’ শুক্রবার সকালে ওই অভিযুক্তকে গ্রেফতার করেছে পুলিশ। পুলিশের গঠন করা দলের সঙ্গে সংঘর্ষের পর ধরা পড়ে ওই অভিযুক্ত। আরও পড়ুন: ফের নতুন সংক্রমণ ৮৩ হাজার! উদ্বেগ বাড়াচ্ছে বেশ কয়েকটি রাজ্য তবে এই তিন বছরের মেয়েটির ধর্ষণ করে খুনই লখীমপুরে প্রথম নয়। অগস্টের শেষ সপ্তাহে, স্কলারশিপের ফর্ম তুলতে যাওয়ার পর বাড়ি ফেরা হয়নি ১৭ বছরের এক কিশোরীর। গ্রামের বাইরে একটি পুকুরে তার ক্ষতবিক্ষত দেহ উদ্ধার হয়েছিল। ধর্ষণের পর তাকে খুন করা হয়েছিল বলে জানিয়েছিল পুলিশ। এর আগে ১৫ অগস্ট ওই জেলাতেই ১৩ বছরের এক নাবালিকার দেহ উদ্ধার হয় আখের খেত থেকে। তাকেও ধর্ষণ করে খুন করা হয়েছিল। এই দু’টি ঘটনা সামনে আসার পরই আইনশৃঙ্খলা পরিস্থিতি নিয়ে যোগী আদিত্যনাথের সরকারকে তীব্র আক্রমণ করে কংগ্রেস ও সমাজবাদী পার্টি।  আরও পড়ুন: ‘কোনও সোশ্যাল নেটওয়ার্ক বা সিস্টেমই ১০০ শতাংশ নিরাপদ নয়’
লুকোচুরি খেলতে ডেকেছিল পাড়ার দাদারা। খুশি মনে তাতে রাজি হয়েছিল একরত্তি মেয়ে। কিন্তু সেই ‘দাদা’রাই তার উপর নৃশংস অত্যাচার চালায় বলে অভিযোগ। সাত জন মিলে মেয়েটিকে ধর্ষণ করে বলে অভিযোগ। পশ্চিম ত্রিপুরার তাবারিয়া জেলার একটি গ্রামে শুক্রবার এই ঘটনা ঘটে বলে জানা গিয়েছে। অভিযুক্তরা সকলেই কিশোর। নির্যাতনের শিকার ওই মেয়েটি তৃতীয় শ্রেণির ছাত্রী। তাকে ধর্ষণ করা হয়েছে বলে থানায় অভিযোগ দায়ের করেছেন মেয়েটির বাবা। নিউ ক্যাপিটাল কমপ্লেক্সের সাব ডিভিশনাল পুলিশ অফিসার প্রিয়া মাধুরী মজুমদার বলেন, ‘‘মেয়েটির বাবা থানায় অভিযোগ দায়ের করেছেন। জানিয়েছেন, লুকোচুরি খেলবে বলে ডেকে নিয়ে গিয়ে, শুক্রবার তাঁর মেয়েকে ধর্ষণ করে অভিযুক্তরা।’’ আরও পড়ুন: লক্ষ্য বাংলার ভোট? মোদী-মুখে রবির শরণ​ আরও পড়ুন: ‘বিজেপি থেকে পদত্যাগ তো করিনি, কিন্তু...’​ ওই অফিসার জানান, বাড়ি ফিরে নিজেই গোটা ঘটনা বাবা-মাকে জানায় মেয়েটি। তার পর শনিবার থানায় এফআইআর দায়ের করেন তার বাবা। তাঁর অভিযোগে ভিত্তিতে অভিযুক্ত ছয় কিশোরকে গ্রেফতার করা হয়েছে। এক জনের নাগাল মেলেনি। তার খোঁজ চলছে। অভিযুক্তরা সকলেই নাবালক বলে জানা গিয়েছে। তাদের মধ্যে চার জনকে জুভেনাইল হোমে রাখা হয়েছে। ডাক্তারি পরীক্ষায় ১২ বছর বয়সি দু’জনের শরীরে আবার করোনা ধরা পড়েছে। হাসপাতালে ভর্তি করা হয়েছে তাদের।
বিজেপির বুথ সভাপতির স্ত্রীকে ধর্ষণের অভিযোগে আদিবাসীদের বিক্ষোভে তুমুল উত্তেজনা ছড়াল। শুক্রবার রাতে দক্ষিণ দিনাজপুরের বালুরঘাট থানার বোয়ালদার পঞ্চায়েত এলাকায়। ধর্ষণে অভিযুক্ত যুবক তৃণমূল কর্মী বলে নির্যাতিতার পরিবারের দাবি। শনিবার অভিযুক্তের শাস্তির দাবিতে শতাধিক আদিবাসী পুরুষ ও মহিলা তির, ধনুক, লাঠি, হাঁসুয়া নিয়ে মিছিল করে বালুরঘাট শহরে এসে থানা ঘেরাও করে বিক্ষোভ দেখান। বোয়ালদার পঞ্চায়েতের নারায়ণপুরের বাসিন্দা ওই মহিলার স্বামী এলাকার বিজেপি বুথ সভাপতি। এ দিন থানায় লিখিত অভিযোগ করে ওই মহিলা জানান, কাজের সূত্রে রাতে স্বামী বাইরে ছিলেন। বাড়িতে তিনি একাই শুয়ে  ছিলেন। সে সময় প্রতিবেশী যুবক দরজা ভেঙে ঢুকে তাঁকে ধর্ষণ করে। চিৎকারে পাশের বাড়ির লোকজন ছুটে এলে অভিযুক্ত যুবক পালিয়ে যায়। অভিযুক্ত এলাকার তৃণমূলের কর্মী বলে জানান নির্যাতিতার স্বামী। অভিযুক্তের শাস্তির দাবিতে সরব হয়েছে বিজেপি। দলের বালুরঘাট কেন্দ্রের সাংসদ সুকান্ত মজুমদার বলেন, আগামী ২৪ ঘণ্টার মধ্যে পুলিশ অভিযুক্তকে গ্রেফতার করতে না পারলে বড় আন্দোলন হবে। এ দিন দুপুরে বোয়ালদার থেকে নির্যাতিতা মহিলাকে নিয়ে শতাধিক আদিবাসী আমের ডাল ঘুরিয়ে, তির ধনুক উঁচিয়ে বালুরঘাট থানা ঘেরাও করে বিক্ষোভ দেখাতে থাকেন। বোয়ালদারের বিজেপি অঞ্চল সম্পাদক ফেলু রায়ের দাবি, এলাকার বিজেপি বুথ সভাপতির অনুপস্থিতির সুযোগে ওই তৃণমূল কর্মী তাঁর স্ত্রীকে ধর্ষণ করে। তিনি দোষী যুবকের দৃ্ষ্টান্তমূলক শাস্তির দাবি জানান। যদিও তৃণমূলের জেলা কোঅর্ডিনেটর সুভাষ চাকি বলেন, ‘‘এই মুহূর্তে সকলেই তৃণমূল কর্মী ও সমর্থক। ওই ব্যক্তি তৃণমূল কর্মী কিনা জানি না। তবে বিষয়টি পুলিশ তদন্ত করে দেখবে। দোষী সাব্যস্ত হলে আইন আইনের পথে চলবে।’’ এ দিন পুলিশ নির্যাতিতা ওই মহিলাকে বালুরঘাট হাসপাতালে নিয়ে গিয়ে মেডিক্যাল পরীক্ষা করানোর পাশাপাশি অভিযুক্তকে দ্রুত গ্রেফতার করা হবে বলে বিক্ষোভকারীদের আশ্বাস দিলে প্রায় দু’ঘণ্টা পরে উত্তেজনা কমে। ডিএসপি (সদর) ধীমান মিত্র জানান, অভিযুক্তের বিরুদ্ধে ধর্ষণের মামলা দায়ের করে তদন্ত শুরু হয়েছে। তাকে ধরতে তল্লাশি চলছে।
উত্তরপ্রদেশে ফের নাবালিকাকে ধর্ষণ করে খুনের অভিযোগ উঠল। মঙ্গলবার লখীমপুর খেরী জেলায় ১৭ বছরের এক কিশোরীর ক্ষতবিক্ষত দেহ উদ্ধার করেছে পুলিশ। ময়না-তদন্তে জানা গিয়েছে, খুনের আগে কিশোরীকে ধর্ষণ করা হয়েছে। এই নিয়ে ১০ দিনে দু’টি ধর্ষণ করে খুনের ঘটনা ঘটল ওই রাজ্যের একই জেলায়। কিশোরীর পরিবার জানিয়েছে, বৃত্তির জন্য ফর্ম তুলতে সোমবার সকাল সাড়ে আটটা নাগাদ কাছের একটি শহরে গিয়েছিল মেয়েটি। রাত হলেও বাড়ি না ফেরায় থানায় যায় কিশোরীর পরিবার। মঙ্গলবার গ্রামের অদূরে একটি শুকনো জলার ধারে মেয়েটির ক্ষত-বিক্ষত দেহ উদ্ধার হয়। পুলিশের অনুমান, কোনও ধারাল অস্ত্র দিয়ে মেয়েটিকে খুন করা হয়েছে। পুলিশ জানিয়েছে, দ্রুত অভিযুক্তদের ধরার চেষ্টা চলছে।  
মাত্র ১০ দিনের ব্যবধানে দু’জন নাবালিকাকে ধর্ষণ করে খুনের ঘটনা ঘটল উত্তরপ্রদেশের লখীমপুর খেড়ী জেলায়। মঙ্গলবার ১৭ বছরের এক কিশোরীর ক্ষতবিক্ষত দেহ উদ্ধার হয় বাড়ির কাছের একটি পুকুর থেকে। এর আগে ১৫ অগস্ট ১৩ বছরের এক নাবালিকার ক্ষতবিক্ষত দেহ উদ্ধার হয়েছিল ওই এলাকারই একটি আখের খেত থেকে। মঙ্গলবারের ঘটনায় পুলিশ জানিয়েছে, ১৭ বছরের ওই নাবালিকাকে ধারালো অস্ত্র দিয়ে খুন করা হয়েছে। তার ঘাড়ে কোপানোর দাগ রয়েছে। খুনের আগে ওই নাবালিকাকে ধর্ষণ করা হয়েছিল বলেও জানিয়েছে পুলিশ। খেড়ীর পুলিশ অফিসার সতেন্দার কুমার সিংহ বলেছেন, ‘‘ময়নাতদন্তের রিপোর্টে জানা গিয়েছে মেয়েটিকে ধর্ষণ করা হয়েছিল। অভিযুক্তদের চিহ্নিত করে গ্রেফতার করার সমস্ত রকম চেষ্টা চালাচ্ছি আমরা।’’ নির্যাতিতা মেয়েটির পরিবারের সদস্যরা জানিয়েছেন, সোমবার নিকটবর্তী শহরে স্কলারশিপের ফর্ম তুলতে গিয়েছিল সে। বহু ক্ষণ পেরিয়া যাওয়ার পরেও কিশোরী বাড়ি না ফেরায় পুলিশে অভিযোগ জানানো হয়। আরও পড়ুন: ভিক্ষা করতে এসে ধর্ষণের চেষ্টা, জব্দ মার্শাল আর্টে এই নিয়ে ১০ দিনের মধ্যে দু’টি ধর্ষণ করে খুনের ঘটনা ঘটল ওই এলাকায়। ১৫ অগস্ট ১৩ বছরের এক নাবালিকাকে ধর্ষণ ও খুন করে ফেলে দেওয়া হয়েছিল আখের খেতে। সেই ঘটনায় গ্রামের দুই যুবককে গ্রেফতার করেছে পুলিশ। আরও পড়ুন: ১৩৯ জনের বিরুদ্ধে যৌন নির্যাতনের অভিযোগ করলেন হায়দরাবাদের মহিলা
দীর্ঘদিন দেশের সেবা করেছেন, এমন এক অশীতিপর প্রাক্তন ফৌজি অফিসারের বিরুদ্ধে নাবালিকা ধর্ষণের অভিযোগ উঠেছিল। মেয়েটির একটি কন্যাসন্তানও হয়। সোমবার সুপ্রিম কোর্ট জানিয়ে দেয়, ডিএনএ পরীক্ষার রিপোর্ট অনুযায়ী ওই বৃদ্ধ ফৌজি মেয়েটির সন্তানের বাবা নন। বৃদ্ধকে জেল থেকে ছেড়ে দেওয়ার নির্দেশ দিয়েছেন শীর্ষ আদালতের দুই বিচারপতি সঞ্জয়কৃষ্ণ কল ও অজয় রাস্তোগি। বৃদ্ধের আইনজীবী জানান, তাঁরা ক্ষতিপূরণ বাবদ রাজ্য সরকারের কাছে পাঁচ কোটি টাকা চেয়ে কলকাতা হাইকোর্টে মামলা করতে চলেছেন। গত ১১ মে শিলিগুড়ির মাটিগাড়া থানায় মেয়েটির বাবার অভিযোগের ভিত্তিতে পুলিশ ‘প্রোটেকশন অব চিলড্রেন ফ্রম সেক্সুয়াল অফেন্সেস’ (পকসো) আইনে মামলা করেছিল। গ্রেফতার করা হয় বৃদ্ধকে। নাবালিকা, তার সন্তান এবং অভিযুক্তের ডিএনএ পরীক্ষা করার জন্য রাজ্য সরকারকে নির্দেশ দেয় শীর্ষ আদালত। ২১ অগস্ট সেই পরীক্ষার রিপোর্ট জমা পড়ে। জয়ন্ত চট্টোপাধ্যায় নামে ওই বৃদ্ধ ফৌজির কৌঁসুলি রাজদীপ মজুমদার এ দিন বলেন, “আমার মক্কেলকে অবিলম্বে জেল থেকে মুক্তি দেওয়ার নির্দেশ দিয়েছে শীর্ষ আদালত। বাড়িওয়ালা-ভাড়াটে বিবাদের ফলেই যে ওই বৃদ্ধের বিরুদ্ধে মিথ্যা মামলা করা হয়েছিল, তা জানিয়ে আদালত বলেছে, এ ক্ষেত্রে ক্ষতিপূরণের জন্য আবেদন করা যেতে পারে।’’ কিন্তু ক্ষতিপূরণের মামলা রাজ্য সরকারের বিরুদ্ধে করা হচ্ছে কেন? রাজদীপবাবু বলেন, “ধর্ষণের মামলায় ৮০ বছরের বৃদ্ধকে গ্রেফতার করার আগে পুলিশের ভাবা উচিত ছিল। সঙ্গে সঙ্গে যদি ডিএনএ পরীক্ষা করানো হত, আমার মক্কেলকে তিন মাসের বেশি সময় ধরে জেলে থাকতে হত না। তদন্ত করলেই জানা যেত, বৃদ্ধা স্ত্রী, ছেলে, বৌমা, নাতিকে নিয়ে বাড়িতে থাকেন জয়ন্তবাবু। সেখানে নাবালিকাকে ডেকে ধর্ষণ করা সম্ভব ছিল না। যে-মেয়েটির বাবা অভিযোগ এনেছিলেন, তাঁরা এক সময় ওই বাড়িতে ভাড়া থাকতেন। ২০১৯-এ জয়ন্তবাবু তাঁদের তুলে দেন।” অভিযোগ উঠেছিল, নাবালিকা প্রায়ই ওই বৃদ্ধের বাড়িতে যেত এবং তাকে বার বার ধর্ষণ করা হয়েছে। মেয়েটি যখন প্রায় ছ’মাসের অন্তঃসত্ত্বা, তখন থানায় অভিযোগ জানানো হয়। তখন আর গর্ভপাতের উপায় ছিল না। অভিযোগ জমা পড়ার দিনেই বৃদ্ধকে গ্রেফতার করা হয় এবং সেই থেকে তিনি জেলে আছেন। ম্যাজিস্ট্রেটের সামনে গোপন জবানবন্দি দেয় নাবালিকা। হাইকোর্টে যায় বৃদ্ধের পরিবার। সেখানে জামিনের আবেদন বাতিল হয়ে যায়। ডিএনএ পরীক্ষা চেয়ে হাইকোর্টেই রিট আবেদন করেন বৃদ্ধের ছেলে। হাইকোর্ট ডিএনএ পরীক্ষার নির্দেশ দেয় রাজ্যকে। রাজদীপবাবু জানান, হাইকোর্টের নির্দেশ মানেনি রাজ্য সরকার। তখন সুপ্রিম কোর্টে ছোটেন তাঁরা। তত দিনে কন্যাসন্তান হয়েছে ওই নাবালিকার। পুরো মামলাই চলে অনলাইনে। জয়ন্তবাবুর হয়ে রাজদীপবাবু ছাড়াও সওয়াল করেন কপিল সিব্বল। প্রশ্ন উঠছে, মেয়েটি তা হলে কার অত্যাচারের শিকার? রাজদীপবাবু জানান, এই বিষয়ে শীর্ষ আদালত কিছু বলেনি। মামলাটা হয়েছিল মূলত বৃদ্ধের জামিন নিয়ে। শিলিগুড়ি কমিশনারেটের ডিসি (পশ্চিম) কুঁয়রভূষণ সিংহ বলেন, “সুপ্রিম কোর্টের নির্দেশের কথা এখনও জানা নেই। তবে তদন্ত চলায় এ ব্যাপারে আপাতত কিছু বলতে পারছি না।”
হেনস্থার সঙ্গে নারীদের নিত্যদিনের বাস। বাড়ি, কর্মস্থল, বাস-ট্রাম ছাপিয়ে গত কয়েক বছরে ভার্চুয়াল প্ল্যাটফর্ম নারীদের ত্রাসের তালিকায় নতুন সংযোজন। মহিলা সেলেব্রিটির প্রতি আক্রোশ মেটানোর সবচেয়ে সহজ পথ, তাঁকে ধর্ষণের হুমকি দেওয়া। এখনও দেশের প্রতিটি শহরে সাইবার-অপরাধের বিরুদ্ধে আইন পোক্ত না হওয়ায় এই সুযোগ ক্রমাগত কাজে লাগাচ্ছে এক শ্রেণির মানুষ। অতিমারি পরিস্থিতিতে বাইরে বেরোনো নিয়ন্ত্রিত হওয়ায়, অনলাইনে হেনস্থার পরিসংখ্যান বেড়েছে লাফিয়ে লাফিয়ে। সম্প্রতি এই হেনস্থার শিকার হয়েছেন অভিনেত্রী-পরিচালক পূজা ভট্ট। তাঁর ইনস্টাগ্রাম প্রোফাইলে ধর্ষণ ও খুনের লাগাতার হুমকি আসায় তিনি প্রোফাইল ‘প্রাইভেট’ করে দিয়েছেন। অনুরাগীদের জানিয়েছেন, তাঁর আপডেট পেতে প্রোফাইলে ‘রিকোয়েস্ট’ পাঠাতে। অনেক দিন পরে বড় পর্দায় ফিরছেন পূজা, ‘সড়ক টু’র হাত ধরে। নিশানায় তিনি একা নন, আছে তাঁর বোন আলিয়া, শাহিন ভট্টও। ইনস্টাগ্রাম স্টোরিতে ধর্ষণের হুমকি পাওয়ার কথা জানিয়েছিলেন শাহিন। সুশান্ত সিংহ রাজপুতের মৃত্যু এবং তার জেরে নেপোটিজ়ম বিতর্কের কারণে নেটিজ়েনদের চক্ষুশূল ভট্ট পরিবারের কন্যারা। এ দিকে সুশান্তের মৃত্যুর পর থেকেই ভার্চুয়াল কাঠগড়ায় দোষী সাব্যস্ত করা হয়েছে রিয়া চক্রবর্তীকে। সুশান্তের মৃত্যুর এক মাস পরে তিনি ইনস্টাগ্রামে হুমকি-চ্যাটের স্ক্রিনশট পোস্ট করেছিলেন। মুম্বই পুলিশের সাইবার শাখাকে ট্যাগ করে পদক্ষেপ করার আর্জি জানিয়েছিলেন রিয়া। দু’টি প্রোফাইল চিহ্নিত করেছিল মুম্বই পুলিশ। তবে কাউকে গ্রেফতার করা হয়নি। অনলাইন নীতি-পুলিশি ও ট্রোলিংয়ের সঙ্গে ছোট-বড় সব মাপের সেলেবই কম-বেশি পরিচিত। কিন্তু ধর্ষণ ও খুনের মতো হুমকি দিয়ে যখন কোনও সেলেবকে অপদস্থ করার চেষ্টা করা হয়, তখন আর হালকা ভাবে নেওয়ার জায়গা থাকে না। পূজা ও রিয়া এই ট্রেন্ডের সাম্প্রতিক উদাহরণমাত্র।  রিয়া।  হেনস্থার ছবি টলিউড-বলিউডে প্রায় একই রকম। নিজের অভিজ্ঞতার কথা শোনাচ্ছিলেন মডেল-অভিনেত্রী ঊষসী সেনগুপ্ত। একটি অ্যাপ-ক্যাবে তাঁর চালককে মারধর করা ও তাঁকে হেনস্থা করার অভিজ্ঞতা সোশ্যাল মিডিয়ায় স্পষ্ট ভাবে লিখেছিলেন তিনি। ‘‘লক্ষ করে দেখবেন, যে কোনও ভাষার গালিগালাজে মা-বোনেদের ছোট করা হয় বেশি। আর অনলাইনে কাউকে তো দায় নিতে হয় না। তাই মানসিক হেনস্থা করাটা খুব সহজ।’’ ঊষসীর মতে, নারীদের এত রকম পরিস্থিতি সহ্য করতে হয় যে, তাঁরা সব সময়ে প্রতিবাদ করতে পারেন না। ‘‘লকডাউনের মধ্যে একদিন লাইভ ভিডিয়ো করছিলাম। আমার ভাইও ছিল সেখানে। এক ব্যক্তি ক্রমাগত অশালীন মন্তব্য করে যাচ্ছে। ভাই খুব রেগে যাচ্ছিল। কিন্তু আমিই ইগনোর করলাম,’’ বললেন ঊষসী। ভার্চুয়ালি চরম নেতিবাচক প্রতিক্রিয়ায় কষ্ট পান অভিনেত্রী। ‘‘সঙ্গে সঙ্গে কমেন্ট ডিলিট করি। আমার মনে হয়, সব মহিলাই এতে কম-বেশি বিপর্যস্ত হন,’’ বক্তব্য তাঁর। পর্দায় অবাধ শরীর প্রদর্শনের কারণে, ছবির কনটেন্ট প্রসঙ্গে বা কোনও আলটপকা মন্তব্যের জেরে অভিনেত্রীদের হুমকির মুখে পড়া এক ধরনের। কিন্তু প্রশ্ন যখন ধর্ম বা রাজনীতির মতো স্পর্শকাতর বিষয়গুলি ঘিরে চলে, তখন এই আক্রমণ আরও বিভীষিকার আকার নেয়। ‘পদ্মাবত’ ছবি মুক্তির আগে রাজপুত ভাবাবেগে আঘাত করার অভিযোগে ধর্ষণ থেকে মুণ্ডচ্ছেদ... কোনও হুমকি থেকে বাদ যাননি দীপিকা পাড়ুকোন। নির্দিষ্ট এক রাজনৈতিক মতাদর্শের বিরোধিতা করায় প্রায়শই টুইটারে ধর্ষণের হুমকি পান স্বরা ভাস্কর। আবার কোনও পুরুষ সেলেব্রিটিকে ছোট করার জন্য তাঁর বাড়ির মহিলাদের ধর্ষণের হুমকি দেওয়া হয়ে থাকে। মেয়ে আলিয়াকে ধর্ষণের হুমকি দেওয়ার পরেই কিছু দিনের জন্য টুইটার অ্যাকাউন্ট ডিঅ্যাক্টিভেট করেছিলেন পরিচালক অনুরাগ কাশ্যপ। পূজা।  অভিনেত্রী-সাংসদ নুসরত জাহান যখনই কোনও হিন্দু অনুষ্ঠানে শামিল হন, তাঁর বিরুদ্ধে ফতোয়া জারি করে কয়েকটি ধর্মীয় সংগঠন। পাশাপাশি ভার্চুয়ালিও চলতে থাকে হুমকি। ব্যক্তিগত অভিজ্ঞতা খোলসা করতে না চাইলেও অভিনেত্রীর বক্তব্য, ‘‘অনলাইনে যারা ধর্ষণ বা খুনের হুমকি দেয়, তারা বিকৃত মানসিকতার মানুষ। জীবনে কোনও রকম নেগেটিভিটিকে প্রশ্রয় দেওয়া ঠিক নয়। অনলাইনে এই বাড়বাড়ন্ত নিয়ে আমি চিন্তিত। কিন্তু এই পরিস্থিতিতে আমি বিভ্রান্ত হই না।’’ তর্কের খাতিরে, কোনও মহিলা সেলেব যদি দোষী প্রমাণিতও হন, তবুও তাঁকে ভার্চুয়ালি হেনস্থা করার অধিকার বর্তায় না। স্পষ্টবক্তা হওয়ার জন্য অভিনেত্রী কঙ্গনা রানাউতকেও নানা ভাবে অনলাইন হুমকির মুখে পড়তে হয়। এই অন্যায়ের মোকাবিলা করতে সদর্থক পদক্ষেপ করেছেন সোনাক্ষী সিংহ। গত ১৪ অগস্ট মুম্বইয়ের অপরাধ দমন শাখায় এক ব্যক্তির (যিনি ইনস্টাগ্রামে হুমকি দিয়েছিলেন অভিনেত্রীকে) বিরুদ্ধে অভিযোগ দায়ের করেন সোনাক্ষী। ছ’দিন পরে ঔরঙ্গাবাদ থেকে ওই ব্যক্তিকে গ্রেফতার করা হয়। অনলাইন হেনস্থার বিরুদ্ধে সোনাক্ষীর ক্যাম্পেন, ‘অব বাস!’ সাইবার আইন মজবুত ও কার্যকর করার জন্য বিভিন্ন ইন্ডাস্ট্রিতে আওয়াজ তুলছেন অভিনেত্রীরা।
সুশান্ত সিংহ রাজপুতের মৃত্যুর পর থেকেই ভট্ট পরিবারকে স্বজনপোষণ নিয়ে নেটাগরিক থেকে সেলেবদের আক্রমণের মুখোমুখি হতে হয়েছে। সেই সূত্র ধরেই এ বার চুপ করে থাকতে পারলেন না অভিনেত্রী পূজা ভট্ট। মহেশ ভট্টের পরিবারের কাউকেই ট্রোল করতে ছাড়ছে না নেটাগরিকরা। ক্রমাগত ধর্ষণ ও খুনের হুমকিতে ভরে গিয়েছে তাঁর ইনস্টাগ্রাম! বিরক্ত হয়ে ইনস্টাগ্রামের অ্যাকাউন্টের সেটিং বদলে ‘প্রাইভেট’ করে দিলেন পূজা ভট্ট। এর আগে ধর্ষণ ও খুনের হুমকিতে ক্লান্ত হয়ে আইনি ব্যবস্থা নেওয়ার কথা জানিয়েছিলেন আলিয়া ভট্ট ও তাঁর দিদি শাহিন ভট্ট। এ বার সেই একই ঘটনার পুনরাবৃত্তি ঘটল তাঁদের বড় দিদি পূজা ভট্টের সঙ্গে। তবে আইনি পথে হাঁটার কথা বলেননি পূজা। “আজকাল ইনস্টাগ্রাম-টা এমন একটা জায়গা হয়ে দাঁড়িয়েছে যেখানে স্বচ্ছন্দে যে কেউ ধর্ষণ, খুনের হুমকি দিতে পারে! শুধু তাই নয়, কদর্য আক্রমণ করে মৃত্যুর দিকে ঠেলে দেওয়ার কথাও বলে। আমি সাধারণত এ সব এড়িয়ে যেতাম এত দিন। ভাবতাম, যাঁরা ভালবাসেন তাঁদের সমালোচনা করারও অধিকার রয়েছে। কিন্তু এখন তো দেখছি পরিবার কিংবা আমাদের মৃত্যুকামনা করাটা এঁদের অভ্যাসে পরিণত হয়ে গিয়েছে! তাই আর নয়, এ বার থেকে আমার সঙ্গে যোগাযোগ করতে হলে আগে আমার অনুমতি নিতে হবে। এমনিতেই খুব কঠিন সময়ের মধ্য দিয়ে চলছি আমরা। অতিমারিতে কত মানুষের প্রাণ যাচ্ছে। সে সব দিকে নজর দিন”, ইনস্টায় পোস্ট করেন পূজা। আরও পড়ুন: সুশান্তের পোস্টমর্টেমের সময় কেন উপস্থিত ছিলেন রিয়া? ফাঁস নতুন তথ্য আরও পড়ুন: ‘ওই শেষ ফোনটি আমার কাছে ওয়েক আপ কল’, মহেশ-রিয়ার ব্যক্তিগত চ্যাট প্রকাশ্যে সুশান্তের মৃত্যুর পর থেকেই ইন্ডাস্ট্রির সবচেয়ে চর্চিত বিষয় স্বজনপোষণ নীতি। কর্ণ জোহর থেকে রণবীর কপূর— স্টারকিডদের নিয়ে আক্রমণে কেউ বাদ যাননি। তবে বলিউডের ভট্ট ক্যাম্পের প্রতি নেটাগরিকদের রোষ যেন একটু বেশিই। কারণ, সুশান্তের মৃত্যুর পর থেকেই তাঁর বান্ধবী রিয়ার সঙ্গে মহেশ ভট্টের পুরনো ছবি ঘিরে ফের নতুন বিতর্কের সৃষ্টি হয়েছে। প্রকাশ্যে এসেছে সুশান্তের বাড়ি থেকে বেরিয়ে আসার পরে রিয়া আর মহেশ ভট্টের চ্যাট। সেখানে দেখা যাচ্ছে, সুশান্তের সঙ্গে রিয়া সম্পর্ক ছিন্ন করে চলে আসায় যারপরনাই খুশি হয়েছিলেন মহেশ। নেটাগরিকদের একাংশের বিশ্বাস, বলিউডে সুশান্তের কেরিয়ার নষ্ট করে দিতে উঠেপড়ে লেগেছিলেন মহেশ ভট্ট। আর সেই কারণেই পূজার প্রতি বিরূপ মন্তব্য বর্ষণ হতে থাকে সোশ্যাল মিডিয়ায়।
"সম্প্রতি যোগী রাজ্যের হাপুরে শিশুকন্যা ধর্ষণের পরে গত কাল সামনে এসেছিল লখিমপুর থেরিতে গণধর্ষণের পরে এক কিশোরীকে শ্বাসরুদ্ধ করে খুনের বিষয়টি। মৃতের বাবার অভিযোগ, চোখ উপড়ে ফেলা হয়েছিল তাঁর মেয়ের। কেটে নেওয়া হয়েছিল জিভও। ২৪ ঘণ্টাও কাটেনি। ফের নৃশংস অত্যাচারের অভিযোগ! এ বার স্বয়ং মুখ্যমন্ত্রী যোগী আদিত্যনাথের গড় গোরক্ষপুরের ঘটনা। অভিযোগ, শুক্রবার ওই কিশোরীকে ধর্ষণ করে সিগারেটের ছ্যাঁকা দেওয়া হয়। পর দিন মেয়েকে গুরুতর আহত অবস্থায় উদ্ধার করেন বাবা-মা। পুলিশ জানিয়েছে, অভিযুক্ত দু’জনকেই গ্রেফতার করা হয়েছে। তাদের বিরুদ্ধে ধর্ষণ, পকসো-সহ একাধিক ধারায় মামলা করা হয়েছে। নির্যাতিতার মা লিখিত অভিযোগে জানিয়েছেন, শুক্রবার রাতে জল আনতে বেরিয়ে নিখোঁজ হয় মেয়েটি। পর দিন ভোর ৫টা নাগাদ ওই কিশোরীকে উদ্ধার করেন অভিভাবকেরা। নির্যাতিতা মাকে জানিয়েছে, অভিযুক্তেরা অপহরণ করে রাতভর ধর্ষণ করে তাকে। তার পরে সিগারেটের ছ্যাঁকা দেওয়া হয়। পরিস্থিতি ক্রমশ জটিল হয়ে ওঠায় রবিবার রাতেই গোরক্ষপুরের পুলিশ প্রধান সুনীল গুপ্তকে বদলির নির্দেশ দেওয়া হয়েছে। সরানো হয়েছে আরও ছ’জেলার পুলিশ প্রধানকে। 
আজমগড়ের এক প্রত্যন্ত গ্রামেও আজ পুকুর থেকে ১৬ বছর বয়সি এক কিশোরীর দেহ উদ্ধার করা হয়েছে। পুলিশের সন্দেহ, ওই কিশোরীকেও ধর্ষণ করে খুন করা হয়েছে। খেরির ধর্ষণ-খুনের ঘটনায় আজ স্বতঃপ্রণোদিত মামলা দায়ের করেছে জাতীয় মানবাধিকার কমিশন। ছ’সপ্তাহের মধ্যে পূর্ণাঙ্গ রিপোর্ট তলব করে মুখ্যসচিব এবং ডিজিপি-কে নোটিস পাঠিয়েছে কমিশন। পাশাপাশি অন্য একটি মামলায় নোটিস পাঠানো হয়েছে কানপুর পুলিশের এক ইনস্পেক্টরকেও। যৌন হেনস্থার অভিযোগ করতে গিয়ে ওই ইনস্পেক্টরের কুপ্রস্তাবের শিকার হয়েছিলেন ১৬ এক কিশোরী।  একের পর এক ধর্ষণ ও নৃশংস অত্যাচারের ঘটনায় ফের রাজ্যের আইনশৃঙ্খলা পরিস্থিতি নিয়ে সরব বিরোধীরা। কংগ্রেস নেত্রী প্রিয়ঙ্কা গাঁধী বঢরা ফেসবুকে জানিয়েছেন, বুলন্দশহর, হাপুর, লখিমপুর খেরির পরে এ বার গোরক্ষপুর। মহিলাদের সম্ভ্রমহানির এই লাগাতার ঘটনাই তুলে ধরেছে, সরকার মহিলাদের সুরক্ষা দিতে ব্যর্থ। পাশাপাশি তাঁর অভিযোগ, আইনের প্রতি কোনও ভীতি নেই অপরাধীদের। তার জেরেই মহিলাদের বিরুদ্ধে এ ধরনের ভয়ানক ঘটনা ঘটেই চলেছে। সরকারের উচিত, আইনশৃঙ্খলা পরিস্থিতি খতিয়ে দেখে মহিলাদের নিরাপত্তায় উপযুক্ত পদক্ষেপ করা। রাজ্যে একের পর এক খুন, ধর্ষণে মুখ্যমন্ত্রী যোগী আদিত্যনাথ সরকারের সমালোচনায় সরব হয়েছেন রাহুল গাঁধীও। গত সপ্তাহে আজমগড়ের বাসগাঁও গ্রামের প্রধান সত্যমেবকে (৪২) গুলি করে হত্যার ঘটনায় আজ রাহুলের টুইট, ‘‘উত্তরপ্রদেশে হিংসা এবং ধর্ষণের জঙ্গলরাজ চরমসীমায় পৌঁছেছে। এ বার আরও এক ভয়ানক ঘটনা— সরপঞ্চ সত্যমেব দলিত হয়েও ‘না’ বলার কারণে ওঁকে খুন করা হল। ’’ সত্যমেব খুনের ঘটনায় এখনও পর্যন্ত চার জনকে গ্রেফতার করেছে পুলিশ। তাদের বিরুদ্ধে জনসুরক্ষা আইনে মামলা রুজু হয়েছে।"
বুলন্দশহর, হাপুর, লখিমপুর খেরি এবং গোরক্ষপুর। কোথাও ছ’বছরের শিশুকে অপহরণ করে খুন করা হয়েছে। কোথাও আবার ধর্ষণের পর চোখ উপড়ে নেওয়া হয়েছে, কেটে দেওয়া হয়েছে জিভ। আজমগড়ে দলিত পঞ্চায়েত প্রধানকে গুলি করে খুনের অভিযোগ উচ্চবর্ণের বিরুদ্ধে। উত্তরপ্রদেশে পর পর নৃশংস নারী নির্যাতন আর জাতি হিংসা নিয়ে যোগী আদিত্যনাথ সরকারের বিরুদ্ধে তোপ দাগল কংগ্রেস। ‘জঙ্গলরাজ’ চলছে বলে একযোগে আক্রমণ শানালেন রাহুল ও প্রিয়ঙ্কা গাঁধী। পর পর খুন, ধর্ষণের ঘটনায় গত প্রায় এক সপ্তাহ ধরে সংবাদ শিরোনামে উত্তরপ্রদেশ। তা নিয়ে সরব কংগ্রেস, সমাজবাদী পার্টি ও বহুজন সমাজপার্টি। প্রতিটি ঘটনার পরেই যোগী সরকারকে আক্রমণ করেছেন বিরোধীরা। কাঠগড়ায় তুলেছেন যোগী আদিত্যনাথের সরকার ও তাঁর পুলিশ-প্রশাসনকে। জনমানসেও সরকারের বিরুদ্ধে ক্ষোভ-বিক্ষোভ জমছে। তার প্রমাণ মিলেছে আজমগড়ের বিক্ষোভে। সেগুলিকে হাতিয়ার করেই সামগ্রিক এই সমস্ত অপরাধের জন্য উত্তরপ্রদেশ সরকারের দুর্বল পুলিশি ব্যবস্থা, জাতপাতের রাজনীতির অভিযোগ তুলে সরব হলেন প্রাক্তন কংগ্রেস সভাপতি রাহুল গাঁধী। টুইটারে তিনি লিখেছেন,‘‘জাতিবিদ্বেষ ও ধর্ষণের শীর্ষে রয়েছে উত্তরপ্রদেশ। জঙ্গলরাজ চলছে।’’ শুক্রবার সন্ধ্যায় আজমগড়ের বাঁশগাঁও গ্রামের প্রথম দলিত পঞ্চায়েত প্রধান সত্যমেব জয়তে-কে গুলি করে খুন করেছিল দুষ্কৃতীরা। উচ্চবর্ণের কাছে কাছে নতি স্বীকার না করাতেই তাঁকে খুন হতে হয়েছে বলে অভিযোগ স্থানীয়দের। সেই ঘটনা টেনে রাহুল গাঁধী লিখেছেন, ‘‘এ বার আরও একটি ভয়ঙ্কর ঘটনা। পঞ্চায়েত প্রধান সত্যমেব দলিত হয়েও নতি স্বীকার করেননি। তার জন্যই তাঁকে খুন হতে হয়েছে। সত্যমেবর পরিজনদের প্রতি সমবেদনা জানাই।’’ আরও পড়ুন: পাঁচিল নিয়ে তাণ্ডব, বিশ্বভারতী বন্ধ ।। সব নির্মাণ সৌন্দর্য বাড়ায় না: মমতা উত্তরপ্রদেশের দায়িত্বপ্রাপ্ত কংগ্রেস সাধারণ সম্পাদক প্রিয়ঙ্কা গাঁধী আবার সরব হয়েছেন রাজ্যে মহিলাদের নিরাপত্তা নিয়ে। গত কয়েক দিনে মহিলাদের উপর নির্যাতনের বিষয় টেনে প্রিয়ঙ্কার তোপ, ‘‘বুলন্দশহর, হাপুর, লখিমপুর খেরি এবং এ বার গোরক্ষপুর। পর পর এই সব ঘটনাই প্রমাণ করে, মহিলাদের নিরাপত্তা দিতে সম্পূর্ণ ব্যর্থ উত্তরপ্রদেশ সরকার।’’ তিনি আরও বলেন, ‘‘অপরাধীদের মধ্যে আইনের কোনও ভীতিই নেই। সেই কারণেই মহিলাদের উপর এমন অত্যাচার ঘটে চলেছে।’’ পুলিশ-প্রশাসনকে নিশনা করে প্রিয়ঙ্কা বলেন, ‘‘পুলিশ মহিলাদের নিরাপত্তা দিতে তো পারছেই না, কোনও ঘটনা ঘটে যাওয়ার পরেও উপযুক্ত ব্যবস্থা নিতে পারছে না। তাই উত্তরপ্রদেশ সরকারের উচিত আইনশৃঙ্খলা ব্যবস্থা পর্যালোচনা করে মহিলাদের নিরাপত্তা সুনিশ্চিত করা।’’ আরও পড়ুন: ‘পিএম কেয়ার্স’ এর তথ্য দিতে অস্বীকার, আরটিআই ফেরাল প্রধানমন্ত্রীর দফতর তবে কংগ্রেসের তোলা এই সব অভিযোগ উড়িয়ে দিয়েছে উত্তরপ্রদেশের শাসক দল বিজেপি। দলের নেতাদের বক্তব্য, বিজেপি শাসনে রাজ্যে আইনশৃঙ্খলা পরিস্থিতির অবণতি হয়েছে— এমন অভিযোগ ঠিক নয়। কানপুরের গ্যাংস্টার বিকাশ দুবের এনকাউন্টার পর্ব পিছনের সারিতে চলে গিয়েছিল। তার পর গত সপ্তাহে। মেধাবী ছাত্রী সুদীক্ষা ভাটি পথ দুর্ঘটনায় মারা যান। পরিবারের অভিযোগ ছিল, সুদীক্ষাকে হেনস্থা করা হয়েছিল বলেই দুর্ঘটনা ঘটেছে। তার পর সামনে আসে হাপুরে ৬ বছরের শিশুকে অপহরণ করে জঙ্গলের মধ্যে ফেলে রেখে যাওয়ার ঘটনা। লখিমপুর খেরির ঘটনা ছিল আরও নৃশংস। ১৩ বছরের কিশোরীকে গণধর্ষণের পর চোখ উপড়ে জিভ কেটে নেওয়া হয়েছে। পাশপাশি আজ সোমবারই গোরক্ষপুরে ধর্ষণের পাশাপাশি সিগারেটের ছ্যাকা দিয়ে শাস্তি দেওয়ার অভিযোগ উঠেছে। ঘটনায় দু’জনকে গ্রেফতার করেছে পুলিশ। সব মিলিয়ে কার্যত এই ধারাবাহিক অপরাধকে হাতিয়ার করেই যোগী সরকারের দিকে ফের ‘জঙ্গলরাজ’ তির ছুড়লেন কংগ্রেসের দুই শীর্ষ নেতা-নেত্রী। বাঁশগাঁওয়ে পঞ্চায়েত প্রধান খুনের প্রতিবাদে এবং অপরাধীদের গ্রেফতারের দাবিতে গ্রামবাসীরা পুলিশকে বিক্ষোভ দেখিয়েছিলেন। তাঁদের মধ্যে চার জনকে গ্রেফতার করেছে পুলিশ। ধৃতদের বিরুদ্ধে ইউএপিএ ধারায় মামলা রুজু হয়েছে। তা নিয়েও সরব হয়েছেন রাহুল-প্রিয়ঙ্কা।
"ফের যোগী রাজ্যে নাবালিকা ধর্ষণ।  বৃহস্পতিবার উত্তরপ্রদেশের হাপুর জেলায় ছ’বছরের এক শিশুকে অপহরণ করে ধর্ষণ করা হয়। শিশুটি আশঙ্কাজনক অবস্থায় হাসপাতালে। চার দিন কেটে গেলেও অধরা অভিযুক্ত। নির্যাতিতার বাবা-মা এবং প্রতিবেশীর বয়ানের ভিত্তিতে অভিযুক্তের তিনটি স্কেচ প্রকাশ করেছে পুলিশ।
পুলিশ সূত্রে খবর, গড় মুক্তেশ্বর অঞ্চলে শিশুটির বাড়ির সামনে থেকেই শিশুটিকে অপহরণ করা হয়। অভিযুক্ত মোটরবাইকে চেপে এসেছিল। বহুক্ষণ মেয়েকে খুঁজে না-পেয়ে অভিভাবকেরা থানায় অভিযোগ জানানোর পরেই পুলিশ তদন্তে নামে। পর দিন সকালে ঝোপ থেকে অচেতন অবস্থায় উদ্ধার করা হয় শিশুটিকে। সেই সময়ে তার শরীরে লেগে রক্ত। দ্রুত ওই নাবালিকাকে হাসপাতালে ভর্তি করা হয়। চিকিৎসকেরা জানিয়েছেন, শিশুটি বিপন্মুক্ত নয়।  "
সত্যিই কি ধর্ষণ করে খুন করা হয়েছিল সুশান্ত সিংহ রাজপুতের প্রাক্তন ম্যানেজার দিশা সালিয়ানকে? নাকি আত্মহত্যা? টানাপড়েন চলছেই। এরই মধ্যে প্রকাশ্যে এল চাঞ্চল্যকর তথ্য। সংবাদমাধ্যমের একাংশের দাবি, দিশার ময়নাতদন্তের রিপোর্ট বলছে, দেহ উদ্ধারের সময় তাঁর গায়ে কোনও জামাকাপড় ছিল না। সম্পূর্ণ নগ্ন অবস্থায় নিথর দেহ উদ্ধার হয় তাঁর।মুম্বই পুলিশের বয়ান অনুযায়ী, গত ৮ জুন মুম্বইয়ের এক বহুতল থেকে ঝাঁপ দিয়ে আত্মহত্যা করেন সুশান্তের প্রাক্তন ম্যানেজার দিশাসালিয়ান। যদিও দিশার বাবা মানতে চাননি এ কথা। সংবাদমাধ্যমকে তিনি স্পষ্ট ভাষায় জানান, “মিডিয়ার যদি বাকস্বাধীনতা থাকে তবে আমাদেরও ব্যক্তিস্বাধীনতা রয়েছে। আমাদের জীবনে দয়া করে ঢুকবেন না প্লিজ। পুলিশ আমায় প্রমাণ-সহ সমস্ত কিছু জানিয়েছে। আমার মেয়ের দেহের ময়নাতদন্তের রিপোর্টও আমি দেখেছি। আমার মেয়ে ধর্ষিত হয়নি। ও অন্তঃসত্ত্বাও ছিল না। শরীরের কোনও অঙ্গ-প্রত্যঙ্গে আঘাতের চিহ্ন নেই।” আরও পড়ুন- হিয়ার জীবনে উজান এল, অনামিকার জীবনে কে? তবে এর আগে মুম্বই পুলিশের বিরুদ্ধে বিহার পুলিশ অভিযোগ জানিয়েছিল, দিশা সালিয়ানের ফাইল তারা দেখতে চাইলে তা দেখাতে অস্বীকার করে মুম্বই পুলিশ। বিহার পুলিশকে তারা জানিয়েছিল, ভুলবশত ফাইল মুছে গিয়েছে। যদিও এ দিন দিশার মৃত্যুর কারণ প্রসঙ্গে মুম্বই পুলিশের এক কর্তা সংবাদমাধ্যমকে বলেন, দেহ উদ্ধারের সময় দিশার গায়ে জামা ছিল। মুম্বই পুলিশের কাছে সে ছবিও রয়েছে। প্রয়োজনে তা দেখাতেও পারে তারা।    
সুশান্ত সিংহ রাজপুতের রহস্যমৃত্যুতে ফের চাঞ্চল্যকর মোড়। এ বার মহারাষ্ট্রের প্রাক্তন মুখ্যমন্ত্রী তথা বিজেপির রাজ্যসভার সাংসদ নারায়ণ রাণে দাবি করলেন, অভিনেতা সুশান্ত এবং তাঁর প্রাক্তন ম্যানেজার দু’জনকেই খুন করা হয়েছে। 
সহকর্মীদের সহায়তায় স্ত্রীকে পরিবার কাউন্সেলিং সেন্টার থেকে অপহরণ করে ধর্ষণ করলেন স্বামী ও তাঁর সহকর্মীরা। দু’দন ধরে তাঁকে ধর্ষণ করার পর রেললাইনে ফেলে পালিয়ে যান অভিযুক্তরা। সম্প্রতি ঘটনাটি ঘটেছে উত্তরপ্রদেশের পীলীভিতে। ২৮ বছরের ওই নির্যাতিতার মায়ের অভিযোগের ভিত্তিতে মামলা দায়ের হয়েছে। তার পর ওই নির্যাতিতার স্বামী-সহ চারজনকে গ্রেফতার করেছে পুলিশ।  জানা গিয়েছে, ওই নির্যাতিতার স্বামী সরকারি অ্যাম্বুল্যান্স পরিষেবায় কাজ করেন। তিনি বারখেরা থানার অন্তর্গত একটি গ্রামে থাকেন। নির্যাতিতা জানিয়েছেন, ২০১৬-র এপ্রিলে তাঁর সঙ্গে বিয়ে হয়। বিয়ের পর থেকেই পণের দাবিতে তাঁর উপর অত্যাচার চালাতেন স্বামী। স্বামীর মারের চোটে ২০১৮-র জানুয়ারিতে তাঁর গর্ভের সন্তান নষ্ট হয়ে যায়। তখন থানায় স্বামীর বিরুদ্ধে মামলাও করেছিলেন তিনি। ‌২৪ জুলাই পরিবার কাউন্সেলিং সেন্টারে শুনানি ছিল। সে জন্যই সেখানে গিয়েছিলেন ওই নির্যাতিতা। অভিযোগ, সেখান থেকেই তাঁকে অপহরণ করে নিয়ে যান স্বামী ও তাঁর সহকর্মীরা। অজানা জায়গায় নিয়ে গিয়ে তাঁর উপর দু’দিন ধরে নির্যাতন করেন স্বামী। তার পর শাহি রেল স্টেশনের কাছে রেল লাইনের উপর ফেলে দেওয়া হয়। অভিযোগ, সেখানে তাঁকে ধর্ষণ করেন স্বামীর সহকর্মীরা। আরও পড়ুন: দিল্লির অভিজাত রেস্তরাঁর সম্বরের বাটিতে মৃত টিকটিকি! ঘটনা নিয়ে কোতয়ালি থানার স্টেশন হাউস অফিসার শ্রীকান্ত দ্বিবেদী জানিয়েছেন এই ঘটনায় চার জন অভিযুক্তকে গ্রেফতার করা হয়েছে। তাঁদের বিরুদ্ধে ভারতীয় দণ্ডবিধির বিভিন্ন ধারায় মামলা দায়ের করা হয়েছে বলে জানিয়েছেন তিনি। আরও পড়ুন: আক্রান্ত ৫২৯৭২, ২৪ ঘণ্টার হিসাবে আমেরিকাকেও ছাপিয়ে শীর্ষে ভারত
"দলের উত্তর দিনাজপুর জেলা নেতাদের শুক্রবার বিজেপি কেন্দ্রীয় নেতারা জানিয়ে দিলেন, চোপড়ায় কিশোরীর মৃত্যুর ঘটনা নিয়ে আন্দোলন চালিয়ে যেতে হবে। একই সঙ্গে প্রার্থী বাছাই নিয়ে না ভেবে গৌড়বঙ্গের জেলায় জেলায় দলের সাংগঠনিক শক্তি বাড়াতেও নির্দেশ দিলেন তাঁরা। জোর দিতে বললেন স্বাস্থ্য ব্যবস্থা ও বিদ্যুতের বিল নিয়ে মানুষের মধ্যে তৈরি হওয়া ক্ষোভের উপরে। আরও জানালেন, কেন্দ্রীয় প্রকল্পের টাকা উপভোক্তারা ঠিক মতো পাচ্ছেন কিনা, সেই টাকা নয়ছয়ের অভিযোগ উঠছে কিনা, তা-ও যেন দেখেন জেলা নেতারা। 
অমিত শাহ ও জেপি নড্ডার ডাকা বৈঠকে বৃহস্পতিবার থেকেই দিল্লিতে রয়েছেন উত্তরবঙ্গের সাত সাংসদ ও আট জেলা সভাপতি। আগের দিন বৈঠক হয়েছে আলিপুরদুয়ার, কোচবিহার, দার্জিলিং ও জলপাইগুড়িকে নিয়ে। এ দিন বৈঠকে ডাকা হয় গৌড়বঙ্গের তিন জেলার নেতা-সাংসদদের। সেখানে স্পষ্ট জানিয়ে দেওয়া হয়, চোপড়ায় কিশোরী মৃত্যুর ঘটনা নিয়ে আন্দোলন চালাতে হবে। বিজেপির কেন্দ্রীয় নেতৃত্ব এই ঘটনাকে ‘ধর্ষণ করে খুনের ঘটনা’ বলে উল্লেখ করেন, দাবি বিজেপির উত্তর দিনাজপুরের জেলা নেতৃ্ত্বের। এই নিয়ে আন্দোলনে নেমে দোষীদের গ্রেফতার ও ধৃত বিজেপি নেতাদের মুক্তির দাবি জানাতে বলেন তাঁরা। ইসলামপুর পুলিশ প্রাথমিক তদন্তের পরে জানিয়েছে, ছেলে ও মেয়েটি যুগলে আত্মঘাতী হয়েছে। মেয়েটির মৃত্যুর পরে গোলমালে যুক্ত থাকার অভিযোগে এ দিন ফালাকাটা থেকে সুবোধ সরকার নামে বিজেপির এক নেতাকে গ্রেফতারও করা হয়েছে। 
এ দিন মূলত বৈঠক করেন বিজেপির কেন্দ্রীয় নেতা কৈলাশ বিজয়বর্গীয়, অরবিন্দ মেনন। ছিলেন দলের রাজ্য সভাপতি দিলীপ ঘোষ। কেন্দ্রীয় নেতারা এদিন বৈঠকে জানিয়ে দেন যে, তাঁরা যে আলোচনা করছেন তা অমিত ও নড্ডারই আলোচনার সূত্র ধরেই। জানা গিয়েছে, এদিন দু'দফায় বিকেল সাড়ে পাঁচটা পর্যন্ত সেই বৈঠক চলে। 
সূত্রে খবর, এদিনের বৈঠকে তিন জেলায় সাংগঠনিক যে সমস্ত দুর্বলতা রয়েছে, তা নিয়ে বিস্তারিত আলোচনা করা হয় এবং সেই দুর্বলতা কাটাতে কী করণীয়, তা নিয়ে পরামর্শ দেওয়া হয়েছে। তৃণমূল ও পিকের লোকেরা কী কাজকর্ম করছে, সেদিকেও খেয়াল রাখার কথা জানানো হয়েছে। এই বৈঠকে থাকা গৌড়বঙ্গের এক বিজেপি সাংসদ বলেন, ‘‘২০২১ সালের বিধানসভা নির্বাচনকে মাথায় রেখেই দলের রণকৌশল নিয়ে আলোচনা হয়েছে। বুথকে সবচেয়ে বেশি গুরুত্ব দিতে বলা হয়েছে। বুথ ঠিক থাকলেই জয় নিশ্চিত।’’   "
বাড়িতে আলাদা থাকার ঘর নেই বলে কোভিড পজ়িটিভ নাবালিকা পরিবারের সঙ্গে থাকছিল দিল্লির ছত্তরপুরে দেশের বৃহত্তম ‘কোভিড কেয়ার’ কেন্দ্রে। সেখানেই তাকে ধর্ষণের অভিযোগ উঠল। মেয়েটির পরিবারের অভিযোগ পেয়ে ১৯ বছরের তরুণ ও তার এক সঙ্গীকে গ্রেফতার করেছে পুলিশ। তারাও করোনা-আক্রান্ত বলে ‘সর্দার পটেল কোভিড কেয়ার সেন্টার’-এ থাকছিল। শুধু এই ঘটনাই নয়। গত কয়েক দিন ধরেই দেশের বিভিন্ন প্রান্তের ‘কোভিড কেয়ার’ কেন্দ্র বা কোভিড হাসপাতাল থেকে যৌন হেনস্থা ও ধর্ষণের অভিযোগ পাচ্ছে পুলিশ। দিল্লির নাবালিকার ঘটনা গত ১৫ জুলাইয়ের। তার কয়েক দিন আগে ১৪ বছরের মেয়েটি ও তার পরিবারের কিছু সদস্য ওই কেন্দ্রে থাকার জন্য এসেছিলেন। দশ হাজারেরও বেশি শয্যার ওই কেন্দ্রে আপাতত ২৫০ জন করোনা-আক্রান্ত থাকছেন। এঁদের মধ্যে বেশির ভাগই উপসর্গহীন বা কারও হাল্কা উপসর্গ রয়েছে। পুলিশ জানিয়েছে, অভিযুক্ত তরুণের সঙ্গে মেয়েটির ওই কেন্দ্রে গিয়ে আলাপ হয়। ১৫ তারিখ রাতের দিকে মেয়েটিকে ওই তরুণ গল্প করার জন্য ডাকে।  তার পরে শৌচালয়ের কাছে একটি ফাঁকা জায়গায় মেয়েটিকে সে ধর্ষণ করে বলে অভিযোগ। গোটা বিষয়টিতে জড়িয়েছে তরুণের এক বন্ধুর নামও। ঘটনাটি সে  মোবাইলে তুলে রেখেছে বলে অভিযোগ করেছে মেয়েটি।  মেয়েটির পরিবারের লোক পরের দিন সকালে কেন্দ্রের দায়িত্বে থাকা নিরাপত্তারক্ষীদের বিষয়টি জানালে তাঁরা পুলিশে খবর দেন। মেয়েটিকে হাসপাতালে পরীক্ষা করানো হলে ধর্ষণের প্রমাণ পাওয়া গিয়েছে বলে জানিয়েছেন চিকিৎসকেরা। দুই তরুণকে গ্রেফতারের পরে হাসপাতালে ভর্তি করানো হয়েছে। তাদের বিরুদ্ধে পকসো আইনে মামলা দায়ের হয়েছে। তারা সংক্রমণমুক্ত হলে পুলিশি হেফাজতে নেওয়া হবে। মেয়েটিও হাসপাতালে চিকিৎসাধীন।  এই ঘটনা প্রকাশ্যে আসার পরে দেশের বৃহত্তম কোভিড কেয়ার কেন্দ্রের নিরাপত্তা নিয়ে প্রশ্ন উঠেছে। সেখানকার নিরাপত্তার দায়িত্বে থাকা আইটিবিপি-র এক মুখপাত্র জানিয়েছেন, সংক্রামিত রোগীরা থাকছেন বলে শৌচাগারের কাছে তাঁদের নিরাপত্তারক্ষীরা ছিলেন না। ঘটনার পরে কেন্দ্রের নিরাপত্তা আরও জোরদার করা হয়েছে বলে জানিয়েছেন তিনি।  একই ধরনের ঘটনার খবর এসেছে আলিগড় থেকেও। সেখানে এক হাসপাতালের চিকিৎসকের বিরুদ্ধে এক করোনা-আক্রান্ত রোগিণীকে যৌন হেনস্থা ও ধর্ষণের চেষ্টার অভিযোগ উঠেছে। দিল্লিতে কর্মরত ওই মহিলা কিছু দিন আগে আলিগড়ে নিজের বাড়ি গিয়েছিলেন। সেখানে জ্বর-সর্দি-কাশি হওয়ায় তিনি করোনা পরীক্ষা করান। রিপোর্ট পজ়িটিভ এলে গত সোমবার হাসপাতালে ভর্তি হয়েছিলেন বছর পঁচিশের ওই মহিলা। তাঁর অভিযোগ, দীনদয়াল হাসপাতালের চিকিৎসক তুফেল আহমেদ (৩০) শারীরিক পরীক্ষার অছিলায় একাধিক বার তাঁর যৌন হেনস্থা করেন, তাঁকে ধর্ষণেরও চেষ্টা করা হয়। পুলিশ জানিয়েছে, হাসপাতালের সিসিটিভি ফুটেজে অভিযুক্ত চিকিৎসককে মহিলাদের আইসোলেশন ওয়ার্ডে ঢুকতে দেখা গিয়েছে। তাঁকে গ্রেফতার করা হয়েছে।
চোপড়ায় জোড়া মৃত্যুর ঘটনায় রং চড়িয়ে গন্ডগোলের পরিকল্পনা করেছিল বিজেপি— প্রাথমিক তদন্তের পরে এমনটাই মনে করছে ইসলামপুর জেলা পুলিশ। সেই সংক্রান্ত তথ্যপ্রমাণ তারা উপরমহলে পাঠিয়েছে বলেও জানা গিয়েছে। এই আন্দোলনে নেমে বুধবার গ্রেফতার হন বিজেপির রাজ্য সহ-সভাপতি রাজু বন্দ্যোপাধ্যায়। তিনি বৃহস্পতিবার জামিন পেয়ে শিলিগুড়ি চলে যান। পাশাপাশি বিজেপির স্থানীয় কয়েক জন নেতাও ফেরার।  পুলিশ সূত্রে জানা গিয়েছে, প্রথমে মেয়েকে খুঁজে পাওয়ার পরে পরিবার ধর্ষণ করে খুনের অভিযোগ আনেনি। ঘটনার কথা জানতে পেরে স্থানীয় বিজেপি নেতা বিজয় সিংহ তাঁদের সঙ্গে যোগাযোগ করেন। মেয়েটির দাদার বয়ান ও তথ্য অনুযায়ী পুলিশের দাবি, বিজয় যখন ওই দাদাকে ফোন করেন, তখন সকাল ৬টা ৫৩। তার পর ৭টা ২২ মিনিট পর্যন্ত দু’জনের মধ্যে দফায় দফায় ফোনে কথা হয়।  পুলিশের সূত্র জানিয়েছে, বিজেপির জেলা সহ-সভাপতি সুরজিৎ সেনের সঙ্গে মেয়েটির দাদা থানা থেকে বার হয়ে পার্টি অফিসে যান। মেয়েটির ও ছেলেটির মোবাইল এবং ছেলেটির সাইকেল তখনও তাঁদের কাছে। কিন্তু সেগুলি কোনওটাই তাঁরা থানাকে দেননি পুলিশের দাবি। পুলিশের দাবি, বিজেপির দফতরে বসে মোবাইল দু’টি ঘেঁটে বার্তাগুলি দেখা হয়। তার পরে সুরজিৎ মেয়েটির দাদাকে পরামর্শ দেন নিজেকে বিজেপির বুথ সভাপতি বলে পরিচয় দিয়ে এটি যে ধর্ষণ করে খুনের ঘটনা, সেটা সবাইকে জানাতে। পুলিশ জানতে পেরেছে, ওই এলাকায় বিজেপির বুথ সভাপতি আসলে বিজয় সিংহ নিজেই।  পুলিশি তদন্তে জানা গিয়েছে, ওই সময়ে বিজেপি নেতারা নিজেদের মধ্যে একাধিকবার ফোনে কথা বলেন। দেখা যায়, বিজয় দলের জেলা সম্পাদক সুবোধ সরকারকে ৮টা ১৩ থেকে পরপর ফোন করেছেন। পুলিশের দাবি, প্রথমেই ঘটনার কথা সুবোধকে জানান তিনি। তার পরে সুবোধের সঙ্গে জেলা সহ-সভাপতি সুরজিৎ সেনের ফোনে কথা হয়। পুলিশের হিসেব মতো প্রথম কলটি হয় ৮টা ৩৮ মিনিটে। সুরজিতের সঙ্গে এর পরে বিজেপি জেলা সভাপতি বিশ্বজিৎ লাহিড়ির ফোনে কথা হয়। প্রথম ফোনটি হয় ৯টা ৩ মিনিটে। পুলিশ সূত্রে দাবি, বিশ্বজিৎ আবার রাজু বন্দ্যোপাধ্যায়কে ফোন করেন ১০টা ৪৪ মিনিটে।   পুলিশের দাবি, পরপর ফোন কলগুলি দেখলেই বোঝা যাবে, কী ভাবে ৬টা ৫৩ মিনিটে ঘটনাটি প্রথমে জানার পরের পৌনে চার ঘণ্টার মধ্যে দলের রাজ্য নেতৃত্বের সর্বোচ্চ পর্যায় পর্যন্ত আলোচনা হয়েছে এটি নিয়ে। পুলিশের বক্তব্য, দু’টি মোবাইল দেখার পরে যদিও স্পষ্ট হয়ে যায় এটি যুগলে আত্মহত্যার ঘটনা, তার পরেও বিজেপির ইসলামপুর, রায়গঞ্জ এবং কলকাতার নেতৃত্ব এলাকায় লোক খেপিয়ে গোলমালের পরিকল্পনা করেছিলেন। পুলিশ জানায়, সুবোধ সরকার ও অসীম বর্মণ গা-ঢাকা দিয়েছেন। দলের জেলা নেতৃত্বের পক্ষ থেকে সুরজিৎ সেন বলেন, ‘‘প্রশাসন তদন্ত করলেই জানতে পারবে মেয়েটি আমাদের কার্যকর্তার পরিবারের সদস্য। তবে আমজনতার উপরেও যদি নির্যাতন হয়, আমরা সব সময় তাঁদের পাশেই দাঁড়াই।’’ জামিনে মুক্তির পর শিলিগুড়ি যাওয়ার আগে রাজু বলেন, ‘‘আমাকে ষড়যন্ত্র করে ফাঁসানো হয়েছিল।’’
আবারও ময়দানে কঙ্গনা। স্বরা, তাপসী, অনুরাগের পর এ বার তাঁর নিশানা সুশান্ত সিংহ রাজপুতের শেষ ছবি ‘দিল বেচারা’-র কো-স্টার সঞ্জনা সঙ্ঘী। কঙ্গনার প্রশ্ন, “সুশান্তের সঙ্গে তাঁর এত হৃদ্যতা, নিখাদ বন্ধুত্বের কথা আগে কেন বলেননি সঞ্জনা? যখন সঞ্জনাকে ‘ধর্ষণ’ করার মিথ্যে অভিযোগ উঠেছিল সুশান্তের বিরুদ্ধে তখন কেন একটা দীর্ঘ সময় চুপ ছিলেন তিনি?” সাল ২০১৮। #মিটু ঝড়ে উত্তাল বলিউড। একে একে ফেঁসে যাচ্ছেন কৈলাশ খের, অনু মালিকেরা। ঠিক এই সময়েই বিভিন্ন সংবাদমাধ্যমে ছাপা হয় সুশান্তের ‘দিল বেচারা’ কো-স্টার সঞ্জনা সঙ্ঘী নাকি সুশান্তের বিরুদ্ধে শ্লীলতাহানির অভিযোগ এনেছেন। সে সময় মায়ের সঙ্গে মার্কিন যুক্তরাষ্ট্র ভ্রমণে বেরিয়েছিলেন সঞ্জনা। অনেক চেষ্টা করেও তাঁর বয়ান পাওয়া যাচ্ছিল না। যোগাযোগ করা যাচ্ছিল না তাঁর সঙ্গে। এ দিকে ‘ধর্ষক’, ‘মলেস্টার’, ‘খারাপ লোক’ ইত্যাদি তকমা পেতে পেতে ক্লান্ত সুশান্ত নিজেকে নির্দোষ প্রমাণের জন্য সঞ্জনার সঙ্গে তাঁর যাবতীয় চ্যাট শেয়ার করেন জনসমক্ষে। বিদেশ থেকে ফিরে যদিও সুশান্তকে নির্দোষ বলেন সঞ্জনা। সুশান্তের বিরুদ্ধে আনা যাবতীয় অভিযোগকে ভিত্তিহীন বলেও উল্লেখ করেন তিনি। কিন্তু ততদিনে যা দেরি হওয়ার হয়ে গিয়েছে। রাজীব মসন্দ নাম না করেই সুশান্তকে আখ্যা দিয়েছেন ‘স্কার্ট চেজার’। জনসমক্ষে সুশান্তের ইমেজেরও অনেকটাই ক্ষতি হয়ে গিয়েছেন। আরও পড়ুন- ব্লকবাস্টার ডেবিউ, জাতীয় পুরস্কার... তাও কেন হারিয়ে গেলেন ‘তুম বিন’-এর পিয়া? দেখুন কঙ্গনার টুইট  Many blinds claimed tht Sushant raped Sanjana,such news abt her harassment wr common in those days,Why Sanjana took her own sweet time to clarify?Why she nvr spoke so passionately abt her friendship with him when he ws alive? @mumbaipolice cn investigate🙏https://t.co/C2wvzuXuGU আর কঙ্গনার প্রশ্ন এখানেই। ওই মিথ্যে প্রকাশের সঙ্গে সঙ্গেই কেন গর্জে উঠলেন না সঞ্জনা। কেন এতটা সময় লাগল তাঁর? জিজ্ঞাসা করেছেন ‘কুইন’। সুশান্তের মৃত্যুর পর থেকেই তাঁকে নিয়ে, তাঁদের বন্ধুত্ব নিয়ে একের পর এক পোস্ট শেয়ার করছেন সঞ্জনা। লাইভে এসে সুশান্তের জন্য কান্নায় ভেঙে পড়তেই দেখা গিয়েছে তাঁকে। কঙ্গনার আবারও প্রশ্ন, সুশান্ত যদি সঞ্জনার এতই ভাল বন্ধু হয় তবে সে বেঁচে থাকতে সে কথা কেন খুললামখুল্লা বলেননি ‘কিজি বসু’? শুধু তাই নয়, গোটা ঘটনাটি মুম্বই পুলিশকেও অনুসন্ধান করার আর্জি জানিয়েছেন কঙ্গনা। আরও পড়ুন- ক্রমশ সুস্থ বিগ বি, ছোটা বচ্চন, হাসপাতাল থেকে ছুটি শিগগিরিই? অন্য দিকে কিছু দিন আগে এক সংবাদমাধ্যমে সঞ্জনাকে সুশান্তের উপর #মিটু কেস সম্পর্কে প্রশ্ন করা হলে মুখ খুলেছেন সঞ্জনাও। তিনি বলেন, ওই মিথ্যে অভিযোগ তাঁদের দু’জনের বন্ধুত্বে কোনও প্রভাব ফেলেনি। সুশান্ত তাঁকে জিজ্ঞাসা করেছিলেন, তাঁদের ব্যক্তিগত চ্যাট লোকসমুক্ষে আনবেন কী না? সঞ্জনা সম্মতি দিলে তাই করেন সুশান্ত। কিন্তু তাতেও লাভ হয়নি। সঞ্জনার কথায়, “এর পর আমি নিজে এই অভিযোগকে ভিত্তিহীন বললেও মানুষ তা শোনেননি”। সুশান্ত মৃত্যু তদন্তে জেরা করা হয়েছিল সঞ্জনাকেও। পুলিশ সূত্রে খবর সেখানেও তিনি সুশান্তের উপর আনা এই অভিযোগকে উড়িয়ে দিয়েছেন।
বাড়ি থেকে তুলে নিয়ে গিয়ে মাধ্যমিক উত্তীর্ণ ছাত্রীকে ধর্ষণ করে খুনের অভিযোগ ঘিরে অগ্নিগর্ভ হয়ে উঠল উত্তর দিনাজপুরের চোপড়া। অভিযুক্তকে গ্রেফতার ও শাস্তির দাবিতে ৩১ নম্বর জাতীয় সড়কে টায়ার জ্বালিয়ে বিক্ষোভ দেখান স্থানীয় বাসিন্দারা। পুলিশ অবরোধ তুলতে গেলে তাঁদের সঙ্গে খণ্ডযুদ্ধ বেধে যায়। বিক্ষোভকারীরা একাধিক বাস জ্বালিয়ে দিয়েছে। পরিস্থিতি আপাতত নিয়ন্ত্রণে এলেও এলাকায় এখনও চাপা উত্তেজনা রয়েছে। কিশোরীকে ধর্ষণ করে খুনের অভিযোগ উঠলেও ময়নাতদন্তের রিপোর্টে জানা গিয়েছে বিষক্রিয়ার ফলে মৃত্যু হয়েছে তার। দেহে আঘাত বা যৌন হেনস্থারও কোনও চিহ্ন মেলেনি বলে জানিয়েছে পুলিশ। ম্যাজিস্ট্রেটের উপস্থিতিতে কিশোরীর দেহের ময়নাতদন্ত হয়।  সেই রিপোর্ট পাওয়ার পরই এমনটা জানিয়েছে পুলিশ।  তারা আরও জানিয়েছে, এখনও পর্যন্ত এ ব্যাপারে কোনও অভিযোগ দায়ের করেনি ওই কিশোরীর পরিবার। চোপড়ার সোনাপুর গ্রাম পঞ্চায়েতের চতুরাগছ এলাকার বাসিন্দা ওই কিশোরী। পুলিশ ও স্থানীয় সূত্রে জানা গিয়েছে, শনিবার রাতে বাড়ি থেকে জোর করে বছর পনেরোর ওই কিশোরীকে তুলে নিয়ে যায় এক দুষ্কৃতী। বাড়ির পাশেই একটি জায়গায় নিয়ে গিয়ে ওই ছাত্রীকে ধর্ষণ করে বলে অভিযোগ। আরও অভিযোগ, ওই নাবালিকাকে জোর করে বিষ খাইয়ে দেওয়া হয়। সকালে স্থানীয় বাসিন্দারা কিশোরীকে দেখতে পেয়ে পুলিশে খবর পাঠান। ইসলামপুর হাসপাতালে নিয়ে গেলে তাকে মৃত ঘোষণা করেন চিকিৎসকরা। এর পর থেকেই কার্যত গোটা এলাকা অগ্নিগর্ভ হয়ে ওঠে। প্রচুর মানুষ ৩১ নম্বর জাতীয় সড়কে জমায়েত হয়ে টায়ার জ্বালিয়ে অবরোধ শুরু করেন। অভিযুক্তকে গ্রেফতারের দাবিতে চলতে থাকে বিক্ষোভ। ঘটনাস্থলে পুলিশকর্মীরা গেলে তাঁদের লক্ষ্য করে শুরু হয় ইটবৃষ্টি। পুলিশও পাল্টা তাড়া করে উত্তেজিত জনতাকে। তার মধ্যেই জাতীয় সড়কে কয়েকটি বাসে আগুন ধরিয়ে দেন বিক্ষোভকারীরা। বিকেলের দিকে পরিস্থিতি কিছুটা নিয়ন্ত্রণে আসে। তবে এলাকাবাসীর দাবি, দোষীদের গ্রেফতার না করা পর্যন্ত জাতীয় সড়ক অবরোধ চলবে।   আরও পড়ুন: কূটনৈতিক চ্যানেলেই পাচার ২৩০ কেজি সোনা! প্রায় নিশ্চিত গোয়েন্দারা আরও পড়ুন: গলহৌতের রাজভবন যাত্রার পর আস্থাভোট জল্পনা রাজস্থানে চোপড়া এলাকা দার্জিলিং লোকসভা কেন্দ্রের মধ্যে পড়ে। দার্জিলিংয়ের বিজেপি সাংসদ রাজু বিস্তা ঘটনার তীব্র নিন্দা করে রাজ্যপাল জগদীপ ধনখড় এবং কেন্দ্রীয় স্বরাষ্ট্রমন্ত্রী অমিত শাহের দৃষ্টি আকর্ষণ করেছেন। অবিলম্বে বিষয়টিতে হস্তক্ষেপের দাবিও তুলেছেন। রাজ্য সরকারের সমালোচনা করে তাঁর বক্তব্য, ওই এলাকায় দীর্ঘদিন ধরে অনুপ্রবেশ, অপরাধমূলক কাজকর্ম বেড়ে গেলেও রাজ্য প্রশাসন তাতে গুরুত্ব দেয়নি। শাসক দলের ছত্রছায়াতেই দুষ্কৃতীদের এই বাড়বাড়ন্ত বলেও অভিযোগ করেছেন রাজু বিস্তা।
সুশান্ত সিংহ রাজপুতের মৃত্যুর জন্য তাঁকেই কাঠগড়ায় দাঁড় করিয়েছেন নেটিজেনদের একাংশ। কটূক্তি তো বটেই, সোশ্যাল মিডিয়ায় ধর্ষণ বা খুনের হুমকিও পেয়েছেন। তা নিয়ে ইনস্টাগ্রামে আগেই সরব হয়েছিলেন সুশান্তের বান্ধবী রিয়া চক্রবর্তী। এমনকি সাইবার অপরাধদমন শাখা-সহ খোদ কেন্দ্রীয় স্বরাষ্ট্রমন্ত্রী অমিত শাহকেও এ নিয়ে হস্তক্ষেপের আর্জি জানিয়েছিলেন তিনি। তবে এ বার আর সোশ্যাল মিডিয়ায় নয়, একেবারে থানায় গিয়ে অভিযোগ জানালেন রিয়া। শনিবার মুম্বইয়ের সান্তাক্রুজ থানায় গিয়ে দু’জন ইনস্টাগ্রাম ব্যবহারকারীর বিরুদ্ধে এফআইআর করেছেন রিয়া। ওই দু’জনের বিরুদ্ধে কুরুচিকর মেসেজ পাঠানো-সহ ধর্ষণের হুমকি দেওয়ার অভিযোগ দায়ের করেছেন তিনি। সান্তাক্রুজ থানার এক আধিকারিক বলেন, ‘‘রিয়া চক্রবর্তীর অভিযোগের ভিত্তিতে দু’জনের বিরুদ্ধে  এফআইআর করা হয়েছে।’’ ওই আধিকারিক আরও জানিয়েছেন, অভিযুক্তদের বিরুদ্ধে ভারতীয় দণ্ডবিধি ৫০৭ ধারা-সহ আইটি অ্যাক্টের ৬৬ ধারায় তাঁদের বিরুদ্ধে এফআইআর করেছে মুম্বই পুলিশ। ওই দু’জনের বিরুদ্ধে বেনামে ভয় দেখানো ছাড়া মহিলাদের প্রতি অপমানজনক আচরণের অভিযোগ আনা হয়েছে। পুলিশ সূত্রে খবর, গত কাল থানায় এসে অভিযোগ দায়ের করার সময় ওই দু’জনের বিরুদ্ধে ধর্ষণ এবং খুনের হুমকির খুঁটিনাটি বর্ণনা দিয়েছেন রিয়া। মুম্বই পুলিশ জানিয়েছে, ওই দু’জনের পরিচয় জানতে পেরেছেন তাঁরা। তদন্তকারীদের আশ্বাস, শীঘ্রই অভিযুক্তদের পাকড়াও করা হবে। আরও পড়ুন: সেরে উঠুন ঐশ্বর্যা! এমনটাই কি প্রার্থনা জন সেনার? আরও পড়ুন: সুশান্ত-কাণ্ডের তদন্তে চার ঘণ্টা জেরা আদিত্য চোপড়াকে আরও পড়ুন: অনলাইন গেমিং স্টেশনের ফাঁদ, লক্ষাধিক টাকা প্রতারণার শিকার অর্পিতা চট্টোপাধ্যায় মাসখানেক আগে সুশান্তের আত্মহত্যার পর থেকেই সোশ্যাল মিডিয়ার রিয়ার বিরুদ্ধে একের পর এক বিরূপ মন্তব্য ভেসে এসেছে। সুশান্তের মৃত্যুর এক মাসের মাথায় তাঁর ইনস্টা-পোস্টের পর থেকে তা যেন তুঙ্গে ওঠে। প্রায় সকলেই সুশান্তের মৃত্যুর জন্য রিয়াকে দায়ী করতে থাকেন। প্রথম চুপ থাকলেও অবশেষে তা নিয়ে মুখ খোলেন রিয়া। তবে ধর্ষণের হুমকি পাওয়ার পর  ইনস্টাগ্রামে নিজের পোস্টে এক অভিযুক্তের নাম করে একেবারে ফুঁসে উঠেন। তিনি লিখেছিলেন, ‘‘আমাকে অর্থলোভী বলা হয়েছে... আমি চুপ করে ছিলাম। আমাকে খুনি বলা হয়েছে... আমি চুপ করে রইলাম... আমাকে দেহব্যবসায়ী বলা হল... তা-ও চুপ থাকলাম। কিন্তু আমার নীরবতা আপনাকে কী ভাবে এই অধিকার দেয় মান্নু রাউত, যাতে আপনি বলতে পারেন,আত্মহত্যা না করলে আমাকে ধর্ষণ করিয়ে দেবেন বা খুন করাবেন?’’ এতেই থেমে থাকেননি রিয়া। হুমকি প্রদানকারী মান্নু রাউতের বিরুদ্ধে তাঁর মন্তব্য, ‘‘আপনি জানেন, কী গুরুতর কথা বলেছেন? এগুলো অপরাধ। এবং আইনের চোখে কোনও ব্যক্তি, আমি ফের বলছি, কোনও ব্যক্তিকেই এ ধরনের বিষাক্ত মন্তব্য ও হয়রানির শিকার করা যেতে পারে না।’’ এর পর সাইবার ক্রাইম বিভাগেও এ নিয়ে প্রয়োজনীয় পদক্ষেপ করার আর্জি জানান রিয়া।
তিন বছর ধরে এক নাবালিকাকে ধর্ষণের অভিযোগ কোচিং সেন্টারের শিক্ষক ও তাঁর এক সহযোগীকে গ্রেফতার করল পুলিশ। সম্প্রতি ঘটনাটি ঘটেছে মধ্যপ্রদেশের গ্বালিয়রে। অভিযুক্ত ওই শিক্ষকের একটি কোচিং সেন্টার আছে। সেখানেই পড়তে যেত আক্রান্ত নাবালিকা। অভিযোগ, সেখানে ওই শিক্ষক ও তাঁর সহযোগী এধাধিক বার ধর্ষণ করেছে তাকে। প্রায় তিন বছর ধরে তার উপর অত্যাচার চলেছে বলে শনিবার পুলিশে করা অভিযোগে জানিয়েছে ওই নাবালিকা। পুলিশে অভিযোগ জানানোর তিন ঘণ্টার মধ্যেই গ্রেফতার করা হয়েছে দুই অভিযুক্তকে। ওই ঘটনা নিয়ে পুলিশ অফিসার শৈলেন্দ্র ভার্গব বলেছেন, ‘‘অভিযুক্তরা আপত্তিকর ভিডিয়ো বানিয়ে ব্ল্যাকমেল করত নাবালিকাকে। ধর্ষণের জেরে অন্তঃসত্ত্বা হয়ে পড়ে ওই নাবালিকা। দু’বার তার গর্ভপাতও করানো হয়। আমরা অভিযুক্তদের গ্রেফতার করে তদন্ত শুরু করেছি।’’ তিনি আরও জানিয়েছেন, কোচিং সেন্টার ও বাড়ি দুই জায়গাতেই নির্যাতন চালানো হয়েছিল ওই নাবালিকার উপর। অভিযুক্তদের জিজ্ঞাসাবাদ চালিয়ে তাঁদের আদালতে তোলা হবে বলেও জানিয়েছেন ওই পুলিশ অফিসার।     আরও পড়ুন: ২৪ ঘণ্টায় আক্রান্ত প্রায় ৩৯ হাজার, শুধু মহারাষ্ট্রেই সংক্রমিত তিন লক্ষ আরও পড়ুন: ক্লান্ত গণ্ডারের ঘুম না ভেঙে যায়! প্রায় নিঃশব্দে যাতায়াত করছে যানবাহন, ভাইরাল ভিডিয়ো
সৎবাবার দ্বারা ধর্ষণের শিকার হয়েছে বলে অভিযোগ করেছিল সোনাগাছির এক নাবালিকা। মেয়েটির গর্ভপাত করানোর অনুমতি দিল শিশু কল্যাণ সমিতি।  বড়তলা থানা সূত্রের খবর, বারো বছরের ওই নাবালিকা আট সপ্তাহের অন্তঃসত্ত্বা। চলতি সপ্তাহে শিশু কল্যাণ সমিতির অনুমতি পাওয়ার পরে আর জি কর মেডিক্যাল কলেজ হাসপাতালের চিকিৎসকদের সঙ্গে কথা বলছে পুলিশ। আপাতত ওই নাবালিকাকে হোমে রাখা হয়েছে। ধৃত সৎবাবা পুলিশি হেফাজতে রয়েছে।  গত ২৭ জুন সোনাগাছির কয়েক জন বাসিন্দা এক যুবককে মারধর করে পুলিশের হাতে তুলে দেন। তাঁদের অভিযোগ, বছর পঁয়ত্রিশের ওই যুবক সৎমেয়েকে ধর্ষণ করেছে। মেয়েটি অসুস্থ হয়ে পড়লে বিষয়টি তার মা জানতে পারেন। অভিযোগ, কাউকে কিছু জানালে মা-মেয়েকে খুন করার হুমকিও দিয়েছিল ধৃত। পুলিশ মেয়েটিকে হোমে পাঠানোর পাশাপাশি তার শারীরিক পরীক্ষাও করায়। তাতেই জানা যায় সে অন্তঃসত্ত্বা।  নিয়ম মতো এর পরে ওই নাবালিকাকে ফাস্ট ট্র্যাক জুডিশিয়াল ম্যাজিস্ট্রেটের সমকক্ষ শিশু কল্যাণ সমিতির সামনে পেশ করা হয়। ফের তার শারীরিক পরীক্ষা করানোর নির্দেশ দেওয়া হয় সেখান থেকে। পুলিশ এর পরে আর জি কর থেকে পরীক্ষা করিয়ে রিপোর্ট জমা দেয়। সেই রিপোর্টের ভিত্তিতেই শিশু কল্যাণ সমিতি গর্ভপাত করানোর নির্দেশ দিয়েছে বলে থানা সূত্রের খবর। সেখানকার এক পুলিশকর্মী বলেন, “নাবালিকার ক্ষেত্রে তার বয়স এবং ভবিষ্যৎ জীবনের কথা মাথায় রেখে সাধারণত গর্ভপাত করানোরই নির্দেশ দেওয়া হয়। সংশ্লিষ্ট মেয়েটির শারীরিক পরিস্থিতি গর্ভপাত করানোর উপযুক্ত কি না, তা পরীক্ষা করে দেখতে বলা হয়। এ ক্ষেত্রেও তা-ই হয়েছে।” ওই নাবালিকার মা শুক্রবার বলেন, “মেয়ের জন্য এটাই ভাল সিদ্ধান্ত। কিন্তু ওকে তো আমার সঙ্গে থাকতে দেওয়া হচ্ছে না। আমি ওকে ফিরে পেতে চাই।” বড়তলা থানার দায়িত্বপ্রাপ্ত আধিকারিক বলেন, “মায়ের সঙ্গে থাকাকালীনই যে হেতু এ রকম ঘটনা ঘটেছে, তাই মা মেয়েকে নিরাপত্তা দিতে ব্যর্থ হয়েছেন বলে ধরা হতে পারে। সে ক্ষেত্রে নাবালিকাকে ১৮ বছর বয়স হওয়া পর্যন্ত শিশু কল্যাণ সমিতি হোমে রাখার নির্দেশ দিতে পারে।” নাবালিকা নিগ্রহ এবং জোর করে তাদের যৌন পেশায় নামানো নিয়ে দীর্ঘদিন ধরে সোনাগাছিতে কাজ করা স্বেচ্ছাসেবী সংগঠন দুর্বার মহিলা সমন্বয় সমিতির সচিব কাজল বসু বলেন, “আমরা বাইরে যতই সচেতনতা প্রচার চালাই না কেন, একেবারে ঘরের মধ্যে এই ধরনের ঘটনা আটকাতে চাই দৃষ্টান্তমূলক শাস্তি।”
দক্ষিণ কলকাতা জেলা বিজেপির এক নেতার বিরুদ্ধে বিয়ের প্রতিশ্রুতি দিয়ে প্রতারণা করা, ধর্ষণ ও হুমকির অভিযোগ আনলেন দলেরই এক প্রাক্তনমহিলাকর্মী। বুধবার ওই তরুণী হরিদেবপুর থানায় অভিযোগ দায়ের করেন। অভিযোগকারিণী জানান, ২০১৫ সালে তিনি বিজেপিতে যোগ দেন। তখন ওই নেতার সঙ্গে তাঁর পরিচয় হয় এবং পরে ঘনিষ্ঠতা বাড়ে। তরুণী বিবাহিতা হলেও স্বামীর সঙ্গে বনিবনা ছিল না। তরুণীর দাবি, স্ত্রীর সঙ্গে গোলমাল চলছে বলে জানিয়েছিলেন ওই নেতাও। ডিভোর্সের পরে তিনি বিয়ে করার প্রতিশ্রুতি দিয়েছিলেন বলে দাবি অভিযোগকারিণীর। কিন্তু চার বছর কেটে গেলেও বিয়ে করেননি। তরুণীর অভিযোগ, তাঁর সঙ্গে সহবাসও করেছেন ওই নেতা। এ নিয়ে কথা বলতে গেলে তাঁকে হুমকি দেওয়া হয় বলেও তরুণীর অভিযোগ। এমনকি, ২০১৭ সালে দল থেকে তাঁকে ইস্তফা দিতে বাধ্য করার অভিযোগও এনেছেন ওই তরুণী। তাঁর দাবি, পরে ফের দলে যোগ দিলেও ২০১৯ সালে ওই নেতার চাপে আবারও ইস্তফা দেন তিনি। ৫০ হাজার টাকা নিয়ে তা ফেরত না-দেওয়ারও অভিযোগ এনেছেন তরুণী। অভিযোগের ভিত্তিতে পুলিশ একটি মামলা রুজু করেছে। তবে বৃহস্পতিবার রাত পর্যন্ত ওই বিজেপি নেতার কোনও বক্তব্য মেলেনি।
এক নাবালিকাকে গণধর্ষণের ঘটনায় এক নাবালক-সহ দু’জনকে গ্রেফতার করল পুলিশ। কলকাতা পুলিশ সূত্রে জানা গিয়েছে, নির্যাতিতা কিশোরীর বয়স ১৫। সে প্রগতি ময়দান থানার ঢিপি এলাকার বাসিন্দা। শনিবার বেড়াতে নিয়ে যাওয়ার নাম করে ওই কিশোরীকে এলাকারই একটি পরিত্যক্ত গোয়ালঘরে নিয়ে যায় তার পরিচিত এক যুবক। তদন্তে পুলিশ জানতে পেরেছে, সুরজিৎ ঘোষ নামে ওই যুবকের সঙ্গে কিশোরীর সম্পর্ক ছিল। অভিযোগ, কিশোরীকে ওই গোয়ালঘরে নিয়ে গিয়ে ধর্ষণ করে সুরজিৎ। কিশোরীর অভিযোগ, সুরজিৎ ছাড়াও তার এক সঙ্গীও তাকে ধর্ষণ করে। গোটা ঘটনা প্রথমে বাড়িতে কিছু জানায়নি ওই কিশোরী। পরে শারিরীক সমস্যা শুরু হওয়ায়, কিশোরী তার মা-কে বিশয়টি জানায়। তার পরেই সোমবার দুপুরে প্রগতি ময়দান থানায় অভিযোগ দায়ের করেন কিশোরীর মা। আরও পড়ুন: ‘পাকিস্তান শুধরোবে না’, ক্রিকেট বোর্ডের টুইটার হ্যান্ডলে দেশের নামের বানান ভুল! আরও পড়ুন: পণবন্দি করার ছক কষেই এসেছিল জঙ্গিরা, সঙ্গে ছিল প্রচুর খাবার, বিস্ফোরক​ পুলিশ অভিযুক্ত সুরজিৎ এবং তার নাবালক সঙ্গীকে আটক করেছে। মঙ্গলবার সুরজিতকে আদালতে তোলা হবে। অন্য অভিযুক্ত ওই নাবালককে জুভেনাইল জাস্টিস বোর্ডের হেফাজতে পাঠানো হয়েছে বলে জানিয়েছেন এক পুলিশ কর্তা।
দৃষ্টিহীন বৃদ্ধাকে রাতে তুলে নিয়ে গিয়ে রেললাইনে ধর্ষণের অভিযোগ উঠল মেমারিতে। এগারো দিন পরে, বুধবার বিষয়টি জানাজানি হয়। মেমারির এক স্বেচ্ছাসেবী সংস্থার সদস্যের অভিযোগের ভিত্তিতে বুধবার রাতে বর্ধমান রেল পুলিশ ধর্ষণ ও মারধরের অভিযোগ দায়ের করেছে। ওই বৃদ্ধা বর্ধমান মেডিক্যাল কলেজ হাসপাতালে চিকিৎসাধীন। বৃহস্পতিবার বর্ধমানে ঘটনার তদন্তে যান রেল পুলিশের ইনস্পেক্টর (দুর্গাপুর) জয়জিৎ লোধ। তিনি ওই স্বেচ্ছাসেবী সংস্থার সদস্য, অভিযোগকারিণীর সঙ্গে কথা বলেন। রেল পুলিশের তদন্তকারী অফিসার বৃদ্ধার বয়ান নথিভুক্ত করেন। রেল পুলিশ সূত্রের দাবি, বৃদ্ধা তাদের জানিয়েছেন, গলা শুনলে হামলাকারীকে চিনতে পারবেন। রেল পুলিশের সুপারিন্টেন্ডন্ট (হাওড়া) কে করনন বলেন, ‘‘সমস্ত নিয়ম-কানুন মেনে বৃদ্ধাকে কোনও হোমে পাঠানোর ব্যবস্থা করা হচ্ছে।’’ রেল পুলিশ সূত্রে জানা যায়, বেশ কয়েক বছর ধরে ওই মহিলা মেমারি স্টেশনের ১ ও ২ নম্বর প্ল্যাটফর্মে থাকেন। কখনও স্টেশন মাস্টারের ঘরের পিছনেও তাঁকে থাকতে দেখা গিয়েছে। মেমারির ওই স্বেচ্ছাসেবী সংস্থার সদস্য কবিতা চক্রবর্তী দাবি করেন, ‘‘সোশ্যাল মিডিয়ায় ওই বৃদ্ধাকে নির্যাতনের ঘটনা নিয়ে অনেকে সরব হয়েছিলেন। আমাদের এক সদস্য তা দেখে বিষয়টি জানান। আমরা বৃদ্ধার সঙ্গে কথা বলে জানতে পারি, তাঁর বয়স ৭৬ বছর। তিনি দৃষ্টিহীন।’’ তাঁর অভিযোগ, ‘‘বৃদ্ধা আমাদের জানান, ৬ জুন গভীর রাতে তাঁকে তুলে নিয়ে গিয়ে ধর্ষণ করা হয়। ঘটনাটি প্রশাসনকে জানানো কর্তব্য বলে মনে করেছি।’’ রেল পুলিশের ইনস্পেক্টর (দুর্গাপুর) জয়জিৎবাবু বলেন, ‘‘ধর্ষণের মামলা রুজু হয়েছে। এক জনই হামলাকারী ছিল বলে জানা গিয়েছে। বিভিন্ন সূত্র কাজে লাগানো হয়েছে। প্রয়োজনে জেলা পুলিশের সাহায্য নেব। আশা করছি, হামলাকারী ধরা পড়বে।’’ বছর দু’য়েক আগে বর্ধমান স্টেশনে চা খাওয়ানোর নাম করে বছর সত্তরের এক বৃদ্ধাকে ডেকে নিয়ে গিয়ে ধর্ষণের অভিযোগ উঠেছিল। পুলিশ স্বতঃপ্রণোদিত হয়ে মামলা করে। কিন্তু দোষী এখনও অধরা। রেল পুলিশের দাবি, ওই বৃদ্ধা তাদের জানিয়েছেন, হিন্দিভাষী এক জন প্রথমে তাঁর কাপড়-চাদর ধরে টানে। তিনি উঠে চিৎকার শুরু করায় গলা টিপে ধরে।  কিছুক্ষণ পরে তার কথামতো সঙ্গে যেতে বলে। এর পরে দাঁড়িয়ে থাকা মালগাড়ির পিছনে নিয়ে গিয়ে নির্যাতন করে, অভিযোগ বৃদ্ধার। কাউকে কিছু জানালে খুনের হুমকিও দেয় বলে বৃদ্ধা জানিয়েছেন, দাবি রেল পুলিশের। রেল পুলিশ সূত্রের দাবি, তদন্তে নেমে জানা গিয়েছে, ঘটনার পর দিন স্টেশনের কয়েকজনকে বিষয়টি জানিয়েছিলেন বৃদ্ধা। তাঁরা প্রাথমিক চিকিৎসার ব্যবস্থা করেন। কিন্তু পুলিশ-প্রশাসনকে বিষয়টি জানানো হয়নি। বুধবার স্টেশনে খাবার বিলি করতে যাওয়া এক প্রাক্তন সেনাকর্মীকে বৃদ্ধা জানান, তিনি স্টেশনে থাকতে চান না। এর কারণ জানতে চেয়েই ঘটনার কথা জানা যায়। ওই ব্যক্তি পরিচিত কয়েকজনকে বিষয়টি জানান। সেখান থেকে ‘সোশ্যাল মিডিয়া’র মাধ্যমে স্বেচ্ছাসেবী সংস্থার কাছে খবরটি পৌঁছয়।  এ দিন বীরভূমে যাওয়ার পথে বর্ধমানে দলের পার্টি অফিসে এসে বিজেপি সাংসদ লকেট চট্টোপাধ্যায় এই ঘটনার নিন্দা করেন। রাজ্যে বারবার মহিলাদের উপরে নির্যাতনের ঘটনা ঘটছে বলেও অভিযোগ তাঁর। বৃহস্পতিবার বৃদ্ধা বলেন, ‘‘৭৬ বছর বয়সে আমার সঙ্গে কেউ এ রকম করতে পারে, ভাবতে পারিনি!’’
প্রাক্তন পাক মন্ত্রীর বিরুদ্ধে ধর্ষণের অভিযোগ আনলেন মার্কিন সংবাদিক তথা ব্লগার সিন্থিয়া ডি রিচি। তাঁর অভিযোগ, ইসলামাবাদে প্রেসিডেন্ট হাউসে তাঁকে ধর্ষণ করেন সে দেশের প্রাক্তন অভ্যন্তরীণ বিষয়ক মন্ত্রী রহমান মালিক। প্রাক্তন পাক প্রধানমন্ত্রী ইউসুফ রাজা গিলানি তাঁর গায়ে হাত তোলেন বলেও দাবি করেছেন সিন্থিয়া। নিরপেক্ষ তদন্ত হলে, সেই সংক্রান্ত যাবতীয় তথ্যপ্রমাণ তুলে ধরবেন বলে জানিয়েছেন তিনি। ইমরান খান সরকারের ঘনিষ্ঠ বলে পরিচিত সিন্থিয়া, বরাবরই পাকিস্তানের অভ্যন্তরীণ রাজনীতি নিয়ে আগ্রহ প্রকাশ করে এসেছেন। শুক্রবার ফেসবুক লাইভে তিনি পাকিস্তান পিপলস পার্টি (পিপিপি) নেতৃত্বের বিরুদ্ধে একাধিক অভিযোগ নিয়ে সরব হন। তিনি বলেন, ‘‘২০১১ সালে পাকিস্তানের প্রাক্তন অভ্যন্তরীণ বিষয়ক মন্ত্রী রহমান মালিক আমাকে ধর্ষণ করেন। ঠিকই শুনেছেন। আরও একবার বলছি, রহমান মালিক আমাকে ধর্ষণ করেছেন।’’ এর পর আরও একটি ফেসবুক পোস্টে সিন্থিয়া জানান, ২০১১ সালে আল কায়দা নেতা ওসামা  বিন লাদেনের বিরুদ্ধে অ্যাবোটাবাদের একটি বাড়িতে অভিযান চালায় মার্কিন সেনা। তাতে মৃত্যু হয় লাদেনের।  সেই সময়ই ভিসা নিয়ে কথা বলতে রহমান মালিকের সঙ্গে তাঁর বাসভবনে দেখা করেন তিনি। সেখানে ঘুমের ওষুধ মেশানো পানীয় খাইয়ে রহমান মালিক তাঁকে ধর্ষণ করেন। সেই সময় পাকিস্তানে পিপিপি-র সরকার ছিল।  সেখানে তাঁকে কেউ সাহায্য করবে না ভেবেই সেই সময় এ নিয়ে তিনি মুখ খোলেননি বলে জানিয়েছেন সিন্থিয়া। আরও পড়ুন: ঠিক মতো পরীক্ষা হলে ভারত ও চিনে কোভিড আক্রান্তের সংখ্যা আরও বাড়বে, দাবি ট্রাম্পের​ ইসলামাবাদে প্রেসিডেন্ট হাউসে থাকাকালীন প্রাক্তন প্রধানমন্ত্রী ইউসুফ রাজা গিলানি এবং প্রাক্তন মন্ত্রী মখদুম সাহাবুদ্দিন তাঁর গায়ে হাত তোলেন বলেও দাবি করেছেন সিন্থিয়া। সেই সময় পাকিস্তানের প্রেসিডেন্ট ছিলেন আসিফ আলি জারদারি। তাঁর স্ত্রী তথা পাকিস্তানের প্রাক্তন প্রধানমন্ত্রী বেনজির ভুট্টোর ব্যক্তিগত জীবন নিয়েও এর আগে একাধিক মন্তব্য করেছিলেন সিন্থিয়া। প্রকাশ্যে দলীয় নেতৃত্বের বিরুদ্ধে মুখ খোলায় জারদারি পরিবার ও পিপিপি তাঁকে হুমকি দিচ্ছে, তাঁর পরিবারকে হেনস্থা করছে বলেও দাবি করেন সিন্থিয়া। কিন্তু এক পাকিস্তানি নাগরিকের সঙ্গে সম্প্রতি বাগদান সম্পন্ন হয়েছে তাঁর, হবু স্বামীই তাঁকে সত্যিটা সামনে তুলে আনতে উৎসাহ জুগিয়েছেন বলে জানিয়েছেন তিনি। কিন্তু তাঁর বিরুদ্ধে ওঠা যাবতীয় অভিযোগ খারিজ করেছেন রহমান মালিক। শনিবার তাঁর মুখপাত্র একটি বিবৃতি প্রকাশ করে বলেন, ‘‘এ নিয়ে সরাসরি কোনও মন্তব্য করতে চান না রহমান মালিক। কিন্তু সমস্ত অভিযোগ অস্বীকার করছেন তিনি। এই সমস্ত অভিযোগের কোনও সত্যতা নেই। রহমান মালিককের ভাবমূর্তি নষ্ট করতেই এই ধরনের মিথ্যা অভিযোগ আনা হচ্ছে। এক জন বিশেষ ব্যক্তি ও সংগঠনের নির্দেশ মতো কাজ করছেন ওই মার্কিন মহিলা।’’ সিন্থিয়ার গায়ে হাত তোলার কথা অস্বীকার করেছেন প্রাক্তন পাক প্রধানমন্ত্রী ইউসুফ রাজা গিলানিও। আরও পড়ুন: ‘উপর থেকে দেখে ফ্লয়েড বলছে, এটা দারুণ দিন!’ ট্রাম্পের মন্তব্যে জোর বিতর্ক আমেরিকায়​ ২০০৯ সালে পর্যটক হিসাবে প্রথম বার পাকিস্তানে পা রাখেন সিন্থিয়া ডি রিচি। অল্পদিনের মধ্যেই সেখানকার রাজনৈতিক মহলে ওঠাবসা শুরু হয়ে যায় তাঁর। সিন্থিয়ার দাবি, আন্তর্জাতিক মহলে পাকিস্তানের ভাবমূর্তি যাতে সঠিক ভাবে তুলে ধরা যায়, তা নিয়ে আলোচনা করতে তাঁর সঙ্গে সাক্ষাৎ করেন তথকালীন প্রধানমন্ত্রী ইউসুফ রাজা গিলানি এবং তাঁর সরকারের অভ্যন্তরীণ বিষয়ক মন্ত্রী রহমান মালিক। পিপিপি-র জনসংযোগ বিভাগের দায়িত্বও সামলেছেন তিনি। এই মুহূর্তে ইসলামাবাদেই রয়েছেন সিন্থিয়া। সেখানে চিত্রনির্মাতা হিসাবে কাজ করেন তিনি। বিভিন্ন পত্র-পত্রিকায় লেখালেখিও করেন। ইংরেজির পাশাপাশি সাবলীল উর্দু এবং পঞ্জাবিও বলতে পারেন তিনি। তবে একসময় পিপিপি-র অন্দরে ওঠাবসা থাকলেও, এই মুহূর্তে ইমরান খান সরকারের সঙ্গে দহরম মহরম রয়েছে তাঁর। 
করোনাভাইরাসের জেরে জারি হওয়া লকডাউনে ঘরবন্দি থাকতে হয়েছে দেশের অধিকাংশ মানুষকে। আর এই সময়ে পাল্লা দিয়ে বেড়েছে গার্হস্থ্য হিংসার ঘটনা। সে রকমই গার্হস্থ্য হিংসার শিকার হয়েছে তেলঙ্গানার ১৩ বছরের এক নাবালিকা। লকডাউনের সময় তার বাবা তাকে একাধিকবার ধর্ষণ করেছে। সম্প্রতি সেই ঘটনা সৎমাকে জানায় সে। তার পর তার মা পুলিশে অভিযোগ জানানোয় অভিযুক্ত ব্যক্তিকে গ্রেফতার করা হয়েছে। ঘটনাটি ঘটেছে তেলঙ্গানার ভিকারবাদ জেলার করণকোটে থানার অন্তর্গত এলাকায়। ১৩ বছরের নাবালিকা একটি মাদ্রাসায় পড়ত। সেখানকার আবাসনেই থাকত সে। লকডাউনে স্কুল ছুটি হয়ে যাওয়ায় বাড়ি এসেছিল সে। তখনই বাবার হাতে একাধিকবার নিগৃহীত হয়েছে সে। অভিযুক্ত ৩৫ বছরের ওই ব্যক্তি পেশায় দিনমজুর। ওই নাবালিকা যখন ছোট ছিল, তখন তার মা মারা যায়। তার পর তার বাবা ফের বিয়ে করে। ধর্ষণের পর ঘটনার কথা কারোকে না জানানোর জন্য মেয়েকে হুমকি দিত বাবা। যার জেরে পরিবারের অনান্যরা জানতে পারেননি অত্যাচারের কথা। কিন্তু সম্প্রতি সৎমাকে সব বলে দেয় ওই নাবালিকা। তার পরই পুলিশের দ্বারস্থ হল তার সৎমা। আরও পড়ুন: আক্রান্তে জার্মানি, ফ্রান্সকে টপকালো ভারত, মৃত্যুতে রাশিয়াকে বিষয়টি নিয়ে সেখানকার ডেপুটি পুলিশ সুপার লক্ষীনারায়ণ বলেছেন, ‘‘ঘটনার তদন্ত শুরু হয়েছে। অভিযুক্ত ব্যক্তিকে গ্রেফতার করা হয়েছে। তার বিরুদ্ধে ভারতীয় দণ্ডবিধির ৩৭৫ ও পকসো আইনে মামলা দায়ের করা হয়েছে।’’ আরও পড়ুন: করোনা অদৃশ্য শত্রু হতে পারে, কিন্তু জয়ী হবেন দেশের যোদ্ধারাই: মোদী
প্রথমে অনলাইন ডেটিং সাইটে আলাপ। তার পর বন্ধুত্ব। তার পর ঘরে নিয়ে গিয়ে ধর্ষণ করে খুন। এই ভাবে একাধিক বিদেশি মহিলাকে খুন করে সে। অবশেষে ধরা পড়ে সে। সাইপ্রাসের ইতিহাসের ভয়ঙ্করতম সিরিয়াল কিলারের সেই গল্প আপনাকে ভয় পাইয়ে দেবেই।
কলকাতার হরিদেবপুরের একটি হোমে থেকে পড়াশোনা করতেন বছর একুশের এক দৃষ্টিহীন তরুণী। অভিযোগ, ওই হোমেরই এক কর্মী জিনিস দেওয়ার অছিলায় ডেকে ধর্ষণ করে তাঁকে। কিন্তু দৃষ্টিহীন হওয়ায় তরুণী বুঝতে পারেননি কর্মীদের মধ্যে কে তাঁকে ধর্ষণ করেছে। এর পরে লকডাউনের আগে পুরুলিয়ার বাড়িতে ফিরে গিয়ে পুলিশের কাছে এমনই অভিযোগ দায়ের করেছেন ওই তরুণী। পুরুলিয়ার স্থানীয় থানা ‘জ়িরো এফআইআর’ রুজু করে গত ১৫ এপ্রিল রেজিস্টার্ড পোস্টে সেটি হরিদেবপুর থানায় পাঠায়। হরিদেবপুর থানা ৭ মে সেই অভিযোগপত্র হাতে পেয়েই অজ্ঞাতপরিচয় অভিযুক্তের বিরুদ্ধে ধর্ষণের মামলা রুজু করে। শুরু হয় তদন্ত। তদন্তকারীদের একটি দল পৌঁছে যায় পুরুলিয়ায়। শুক্রবার সেখানে তরুণীর গোপন জবানবন্দি নেওয়া হয়েছে। পুলিশ জানিয়েছে, ওই তরুণী হরিদেবপুরের নৃসিংহ দত্ত রোডের একটি হোমে থাকতেন। ঘটনাটি ঘটে লকডাউনের আগে। অভিযোগ, ধর্ষণের পরে অভিযুক্ত কাউকে কিছু না জানাতে হুমকি দিয়েছিল। সেই কারণেই ভয়ে তখন কাউকে কিছু বলেননি নিগৃহীতা। এর পরেই বাড়ি চলে যান তিনি। এর মধ্যে শুরু হয়ে যায় লকডাউন। পুরুলিয়ায় পৌঁছনোর পরে অসুস্থ হয়ে পড়ায় তরুণী ঘটনার কথা তাঁর মাকে জানান। তার পরেই মেয়েকে থানায় নিয়ে গিয়ে অভিযোগ দায়ের করান মা।
লকডাউনের মধ্যে দু’-দু’বার তাঁকে ধর্ষণ করেছেন বাবা। আর দাঁড়িয়ে থেকে এ কাজে বাবাকে সহযোগিতা করেছে্ন মা। পুলিশের কাছে জবানবন্দিতে এমনই অভিযোগ করলেন মধ্যপ্রদেশের এক তরুণী। গত ২৫ মার্চ লকডাউন ঘোষণা হওয়ার প্রথম ১৬ দিনের মধ্যেই এই ঘটনা ঘটেছে বলে জানিয়েছেন নির্যাতিতা। গোটা ঘটনায় স্তম্ভিত স্থানীয় পুলিশ ও প্রশাসন। মোরেনা জেলার বাসিন্দা ওই তরুণী পুলিশকে জানিয়েছেন, ২৬ মার্চ রান্নাঘরের কাজ সারছিলেন তিনি। সেই সময় পিছন থেকে তাঁর উপর ঝাঁপিয়ে পড়েন অভিযুক্ত। টানতে টানতে ঘরে নিয়ে গিয়ে বিছানার সঙ্গে বেঁধে ফেলেন তাঁকে। যাতে চিৎকার করতে না পারেন, তার জন্য মা এসে তাঁর মুখে কাপড় ঠুসে দেন। তার পর মায়ের সামনেই তাঁকে ধর্ষণ করেন বাবা। তাতে বাধা দেওয়া তো দূর, বরং এতে 'বিয়ের পর কষ্ট কম হবে' বলে তাঁকে সান্ত্বনা দিতে থাকেন মা। নির্যাতিতার দাবি, ধর্ষণের পর ঘরে তালাবন্ধ করে রাখা হয় তাঁকে, যাতে কোনও ভাবে তিনি পুলিশে খবর দিতে না পারেন। বেশ কয়েক দিন সে ভাবে থাকার পর ১০ এপ্রিল বাড়ি থেকে পালিয়ে এক পিসির বাড়ি চলে যান তিনি। কিন্তু সেখান থেকে তাঁকে বাড়ি ফিরিয়ে এনে ফের ধর্ষণ করেন বাবা। শেষমেশ তাঁর দিদি মহিলা নির্যাতনের জন্য যে আপৎকালীন নম্বর রয়েছে, তাতে ফোন করে গোটা ঘটনা খুলে বলেন। তার পর পুলিশ এসে তাঁকে উদ্ধার করে। আরও পড়ুন: কৃষি পরিকাঠামো উন্নয়নে বরাদ্দ ১ লক্ষ কোটি: অর্থমন্ত্রী​ আরও পড়ুন: প্রবাসীদের ফেরাতে রাজ্য অনেক আগে থেকেই প্রস্তুত, কেন্দ্রকে জানাল নবান্ন​ পুলিশ সূত্রে জানা গিয়েছে, নির্যাতিতার গালে কামড়ের দাগ মিলেছে। শক্ত করে দড়ি দিয়ে বেঁধে রাখলে যেমন দাগ হয়ে যায়, নির্যাতিতার হাতে সে রকম দাগ রয়েছে। যে দিন এই ঘটনা ঘটেছিল বলে নির্যাতিতা জানিয়েছেন, সে দিন তিনি যে জামা-কাপড় পরেছিলেন, সেগুলির খোঁজ চলছে বলে জানিয়েছেন মোরেনার এসপি অসিত যাদব। নির্যাতিতার বাবা-মাকে আটক করা হয়েছে। তবে যাবতীয় অভিযোগ অস্বীকার করেছেন তাঁরা। তাঁদের দাবি, পাড়ার এক যুবকের সঙ্গে মেয়ের সম্পর্ক রয়েছে। তাতে আপত্তি তুলেছেন বলেই মিথ্যা অভিযোগে ফাঁসানো হচ্ছে তাঁদের। যদিও নির্যাতিতার অভিযোগ, স্কুলে পড়ার সময় থেকেই শারীরিক ভাবে তাঁকে নিগ্রহ করে আসছেন বাবা। তাঁর দুই বোনের সঙ্গেও এমন ঘটনা ঘটেছে। অভিযুক্ত মধ্যপ্রদেশ স্কুল শিক্ষা দফতরের অবসরপ্রাপ্ত কর্মী। তাঁর বিরুদ্ধে তদন্ত শুরু হয়েছে।
আধখোলা জামার ফাঁক দিয়ে উঁকি দেওয়া লকেট যেন বাড়িয়ে দিত অভিনীত খলচরিত্রের ক্রূরতা। পর্দায় মোট ৩৫০ বার ‘ধর্ষণ’ করেছেন তিনি। মদ্যপান করেননি, এ রকম ফিল্ম খুঁজে পাওয়া যায় না। অথচ ব্যক্তিগত জীবনে ছিলেন একনিষ্ঠ নিরামিষাশী। যথাসম্ভব দূরে থাকতেন সব রকম নেশা থেকেও। খলনায়ক রঞ্জিতের রিল লাইফ এবং রিয়েল লাইফ ছিল সম্পূর্ণ বিপরীত মেরুর। 
বছরখানেক আগে নাবালিকা গণধর্ষণ মামলায় নাম জড়িয়েছিল তাঁর। এ বার নিজেই গণধর্ষণের শিকার হলেন এক মহিলা। লকডাউনের জেরে রাজস্থানের একটি স্কুলে আটকে পড়েছিলেন তিনি। সেখানে তিন জন মিলে তাঁকে ধর্ষণ করে বলে অভিযোগ করেছেন ওই মহিলা। তাঁর বয়ানের ভিত্তিতে অভিযুক্তদের গ্রেফতার করেছে পুলিশ। গত বৃহস্পতিবার রাজস্থানের সওয়াই মাধোপুর জেলায় এই ঘটনা ঘটেছে। স্থানীয় পুলিশ জানিয়েছে, ওই মহিলার ছেলে নাবালিকা গণধর্ষণে অভিযুক্ত। শিশু সুরক্ষা আইনে (পকসো) তাঁর বিরুদ্ধে মামলা ঝুলছে। সম্প্রতি দৌসা জেল থেকে সওয়াই মাধোপুরে সরিয়ে আনা হয় তাঁকে। ছেলের বিরুদ্ধে দায়ের ধর্ষণ মামলায় চল্লিশোর্ধ্ব ওই মহিলারও নাম জড়িয়েছিল। কিন্তু গতবছর মার্চে তাঁকে মুক্তি দেয় আদালত। সেই থেকে ছেলের সঙ্গে দেখা করতে নিয়মিত জেলে যেতেন তিনি। ছেলের সঙ্গে দেখা করতেই গত মাসে সওয়াই মাধোপুরে যান তিনি। কিন্তু লকডাউনের জেরে জয়পুরে নিজের বাড়ি আর ফেরা হয়নি। বরং সেখানেই বাড়ি ভাড়া করে থাকছিলেন। আরও পড়ুন: লকডাউন ভঙ্গকারীদের স্পর্শ না করেই ধরার বিশেষ যন্ত্র চণ্ডীগড়ে​ আরও পড়ুন: লকডাউন মানা হচ্ছে? বাজারে ভিড় কেমন? আচমকা পরিদর্শনে কেন্দ্রীয় দল​ কিন্ত বৃহস্পতিবার লকডাউন উপেক্ষা করে হেঁটে জয়পুরে নিজের বাড়ির উদ্দেশে রওনা দেন ওই মহিলা। সেইসময় পুলিশের হেড কনস্টেবল তাঁর পথ আটকান। লকডাউন উপেক্ষা করে বাইরে বেরোনোয় সরকারি স্কুলের দুই শিক্ষককেও আটক করেন ওই কনস্টেবল। তার পর নিজেদের মধ্যে আলোচনা করে স্থানীয় একটি স্কুলে আরও তিন জনের সঙ্গে রাতটুকু তাঁদের রাখার ব্যবস্থা করা হয়। পুলিশ চলে যাওয়ার পর দুই শিক্ষক নিজ নিজ বাড়ির উদ্দেশে রওনা দিলেও, বাকিদের সঙ্গে স্কুলেই থেকে যান ওই মহিলা। সেখানেই ওই তিন জন মিলে তাঁকে ধর্ষণ করেন বলে দাবি ওই মহিলার। শুক্রবার সকালে বতোড় থানায় অভিযোগ জানান তিনি। তাঁর বয়ানের ভিত্তিতে ঋষিকেশ মীনা, লক্ষ্মণ রেগার এবং কমল খারওয়াল নামের তিন অভিযুক্তকে গ্রেফতার করে পুলিশ। ওই মহিলার ডাক্তারি পরীক্ষা হয়েছে। তবে এখনও রিপোর্ট আসেনি।   এই ঘটনায় পুলিশের ভূমিকা নিয়ে ইতিমধ্যেই সমালোচনা শুরু হয়েছে। প্রশ্ন উঠছে, পুলিশের কেউ ওই রাতে স্কুলে থেকে গেলেন না কেন? একজন মহিলা কনস্টেবলকে স্কুলে পাঠানো হল না কেন? পুলিশের নজর এড়িয়ে দুই শিক্ষকই বা কী ভাবে স্কুল থেকে বেরিয়ে গেলেন, তারও জবাব মেলেনি। বিষয়টি নিয়ে তদন্ত শুরু হয়েছে বলে জানিয়েছেন সওয়াই মাধোপুরের ডেপুটি সুপার পার্থ শর্মা। ওই ঘটনায় হেড কনস্টেবলকে সাসপেন্ড করা হয়েছে বলে জানিয়েছেন তিনি। 
বাড়ির কাছ থেকে ছ’বছরের এক বালিকাকে তুলে নিয়ে গিয়ে ধর্ষণ ও চোখ খুঁচিয়ে দেওয়া হয়েছে বলে জানিয়েছে মধ্যপ্রদেশ পুলিশ। যার জেরে মারাত্মকভাবে ক্ষতিগ্রস্ত হয়েছে তার চোখ। লকডাউনের মধ্যেই এই মর্মান্তিক ঘটনাটি বৃহস্পতিবার ঘটেছে মধ্যপ্রদেশের দামো জেলার বাঁশিপুরা গ্রামে। গুরুতর আহত অবস্থায়  হাসপাতালে ভর্তি রয়েছে বাচ্চাটি। সন্দেহভাজনদের আটক করে জিজ্ঞাসাবাদ চালানো হচ্ছে বলে জানানো হয়েছে মধ্যপ্রদেশ পুলিশের তরফে।   পুলিশ জানিয়েছে, বুধবার সন্ধ্যায় বাড়ির কাছেই বন্ধুদের সঙ্গে খেলছিল বাচ্চা মেয়েটি। সেখান থেকেই এক ব্যক্তি তাকে তুলে নিয়ে যায়। তখন থেকেই নিখোঁজ ছিল সে। পরের দিন গ্রামের একটি পরিত্যক্ত বাড়িতে হাত বাঁধা ও অজ্ঞান অবস্থায় তাকে পাওয়া যায়।   এ ব্যাপারে সিনিয়র পুলিশ অফিসার হেমন্ত সিংহ চৌহ্বান বলেছেন, ‘‘বাচ্চাটিকে ধর্ষণ করা হয়েছে। তাঁর চোখে প্রচুর ক্ষত ছিল। আমরা সন্দেহভাজনদের আটক করে জিজ্ঞাসাবাদ চালাচ্ছি। অপরাধের তদন্তের জন্য বিশেষ তদন্তকারী দল গঠন করা হয়েছে।’’ অভিযুক্তের খোঁজে ১০ হাজার টাকা পুরস্কার ঘোষণার কথাও জানিয়েছেন তিনি। ওই মেয়েটির পরিবারের লোকজন ও পুলিশের একটি দল জবলপুর গিয়েছে। সেখানকার হাসপাতালেই বাচ্চাটির চিকিৎসা চলছে। আরও পড়ুন: ১৩ বছরের নাবালিকাকে গণধর্ষণের অভিযোগে গ্রেফতার ছয় লকডাউনের আবহে এই নৃশংস ঘটনার কথা চাউর হতেই স্তম্ভিত সেখানকার বাসিন্দারা। ঘটনা নিয়ে প্রতিক্রিয়া জানিয়েছেন মধ্যপ্রদেশের মুখ্যমন্ত্রী শিবরাজ সিংহ চৌহ্বান। ঘটনাকে লজ্জাজনক বলে তিনি জানিয়েছেন, ‘‘অপরাধীকে দ্রুত গ্রেফতার করার নির্দেশ দেওয়া হয়েছে। বাচ্চা মেয়েটির চিকিৎসার সমস্ত রকম ব্যবস্থা করা হয়েছে।’’ ঘটনার নিন্দা করছেন প্রাক্তন মুখ্যমন্ত্রী কমল নাথও। এই নিয়ে লকডাউনের মধ্যে তিনটি ধর্ষণের ঘটনা ঘটল মধ্যপ্রদেশে।  আরও পড়ুন: ভয়ঙ্কর আগুন থেকে গরু-মোষদের বাঁচিয়ে প্রশংসিত দুই কনস্টেবল
বছর দশেকের এক বালিকাকে ধর্ষণের চেষ্টার অভিযোগ। তার জেরে গণপিটুনিতে গুরুতর জখম এক ব্যক্তি সারা রাত রাস্তায় পড়ে থেকে মারা গিয়েছেন বলে পাল্টা অভিযোগ। শনিবার রাতে বালুরঘাট থানার চকভৃগু অঞ্চলের ধাউল এলাকার ঘটনা। তবে ওই বালিকা বা তার পরিবারের হদিস মেলেনি। অভিযোগ, লাঠির আঘাতে গুরুতর জখম সঞ্জয় চক্রবর্তী (৫৬) নামে পরিযায়ী ওই শ্রমিককে সারা রাত রাস্তায় পড়ে থাকতে দেখেও এলাকার কেউ সাহায্যে এগোননি। খবর দেওয়া হয়নি পুলিশেও। রবিবার সকালে বালুরঘাট থানার পুলিশ তাঁর দেহ উদ্ধার করে ময়নাতদন্তে পাঠায়।  এ দিন সন্ধেবেলা পুলিশ সুপার দেবর্ষি দত্ত বলেন, ‘‘নাবালিকা ধর্ষণের চেষ্টায় অভিযুক্ত গণপিটুনিতে মারা গিয়েছে বলে খবর এসেছে। কিন্তু লিখিত অভিযোগ এখনও করেনি কোনও পক্ষই। আমরা প্রাথমিক ভাবে অস্বাভাবিক মৃত্যুর মামলা রুজু করে তদন্ত শুরু করেছি। বিস্তারিত খোঁজখবর নিচ্ছি।’’ স্থানীয় সূত্রে জানা গিয়েছে, রবিবার সকালে গ্রামের রাস্তায় পড়ে থাকা স্বামীর দেহের পাশে বসে থাকতে দেখা যায় সঞ্জয়ের স্ত্রীকে। এলাকার এক বাসিন্দা জানান, লকডাউনের আগে নয়াদিল্লি থেকে ফেরেন সঞ্জয়। তাকে ‘হোম কোয়রান্টিনে’ থাকতে বলা হয়েছিল। অভিযোগ, তা না মেনে প্রতি দিনই বাড়ি থেকে বেরিয়ে সঞ্জয় লাগোয়া বাগানপাড়া এলাকায় নেশা করতে যেতেন। শনিবার বিকেলেও সেখানে যান ওই ব্যক্তি। এক প্রত্যক্ষদর্শীর বক্তব্য, রাত ৯টা নাগাদ বাগানপাড়ার ১৪-১৫ জন যুবককে লাঠিসোঁটা নিয়ে ঘুরতে দেখে তাদের জিজ্ঞাসা করে তিনি জানতে পারেন, সঞ্জয় বাগানপাড়ার ১০ বছরের এক বালিকাকে ধর্ষণের চেষ্টা করেছেন বলে অভিযোগ। তাই ওই যুবকেরা তাঁকে খুঁজতে বেরিয়েছেন। আরও পড়ুন: আজ থেকে কিছু ছাড়, তবে হটস্পটে কড়া নিয়মে সিল বহু পাড়া অভিযোগ, এর পরে সঞ্জয় নিজের পাড়ায় ফিরলেও কয়েক জন পড়শি তাঁকে তাড়িয়ে দেন। সঞ্জয়কে রাস্তায় পেয়ে ওই যুবকেরা তাঁকে বেধড়ক মারধর করেন বলে অভিযোগ। গুরুতর জখম ব্যক্তিকে রাস্তায় ফেলে হামলাকারীরা চলে যায়। অভিযোগ, এলাকার কয়েক জন তা দেখেও চুপ করে ছিলেন। থানায় ফোন করেও তাঁকে বাঁচানোর চেষ্টা করেননি।  ‘হোম কোয়রান্টিনে’ না থেকে ভিন্ রাজ্য ফেরত ওই ব্যক্তি কী ভাবে বাড়ির বাইরে বার হন? এলাকার আশাকর্মী ও সিভিক কর্মীদের নজরে তা পড়েনি কেন, প্রশ্ন উঠেছে।  (অভূতপূর্ব পরিস্থিতি। স্বভাবতই আপনি নানান ঘটনার সাক্ষী। শেয়ার করুন আমাদের। ঘটনার বিবরণ, ছবি, ভিডিয়ো আমাদের ইমেলে পাঠিয়ে দিন, feedback@abpdigital.in ঠিকানায়। কোন এলাকা, কোন দিন, কোন সময়ের ঘটনা তা জানাতে ভুলবেন না। আপনার নাম এবং ফোন নম্বর অবশ্যই দেবেন। আপনার পাঠানো খবরটি বিবেচিত হলে তা প্রকাশ করা হবে আমাদের ওয়েবসাইটে।)
পলাশিপাড়া থানার গোপীনাথপুরে গণধর্ষণ কাণ্ডে বৃহস্পতিবার আরও দুই অভিযুক্তকে  গ্রেফতার করল তেহট্ট থানার পুলিশ। এদের মধ্যে এক জন মহিলা, যার বিরুদ্ধে ধর্ষণের ভিডিয়ো ভাইরাল করার অভিযোগ রয়েছে। পুলিশ সূত্রে জানা গিয়েছে, আজ তাদের দু’জনকে কৃষ্ণনগর আদালতে তোলা হবে। দুই অভিযুক্তের নাম ফিরোজ মণ্ডল এবং শাকিলা বিবি। ধৃতদের মধ্যে ফিরোজের বাড়ি গোপীনাথপুর গ্রামে এবং শাকিলা বিবির বাড়ি মুর্শিদাবাদের গোঘাটায়।  ২০১৯ সালে অক্টোবর মাসে মুর্শিদাবাদ জেলার নওদা থানার গোঘাটা গ্রামের এক মহিলাকে চার জন যুবক মিলে পলাশিপাড়া থানার গোপীনাথপুর এলাকায় ধর্ষণ করে বলে অভিযোগ। সেই ঘটনার ভিডিয়ো করে রাখে অভিযুক্তেরা। সেই ভিডিয়ো কিছু দিন পর সামাজিক মাধ্যমে ভাইরাল হয়। তার পরেই ডিসেম্বর মাসে ওই নির্যাতিতা মহিলা তেহট্ট থানায় চার জনের বিরুদ্ধে লিখিত অভিযোগ করেন। পুলিশ জানায়, নির্দিষ্ট কারও নামে ধর্ষণের অভিযোগ না হওয়ায় পুলিশ অভিযুক্তদের সন্ধান করতে পারছিল না। পরে বিবরণ শুনে সিআইডি-র সাহায্যে মূল অভিযুক্তের ছবি আঁকায় পুলিশ। সেই ছবির মাধ্যমে খোঁজ চালিয়ে পুলিশ জয়নাল শেখ নামে এক অভিযুক্তকে গ্রেফতার করে। তাকে জেরা করে পুলিশ অপর আর এক অভিযুক্ত নবাবের খোঁজ পায়, তাকেও গ্রেফতার করা হয়। এদের দু’জনের টিআই প্যারেড হয় কৃষ্ণনগর জেলা সংশোধনাগারে। নির্যাতিতা দু’জনকে শনাক্ত করেছেন। 
বাড়িতে রেশন পৌঁছে দিতে গিয়ে এক বিবাহিত মহিলাকে ধর্ষণের অভিযোগ উঠল রেশন ডিলারের বিরুদ্ধে। ওই মহিলার অভিযোগের ভিত্তিতে অভিযুক্ত রেশন ডিলারকে গ্রেফতার করেছে পুলিশ। বুধবার ঘটনাটি ঘটেছে উত্তরপ্রদেশের শামলি জেলার কাঁধলা শহরে।  শামলির পুলিশ সুপার বিনীত জয়সওয়াল সাংবাদিকদের জানিয়েছেন, ৩০ বছরের বিবাহিত মহিলাকে ধর্ষণের অভিযোগে রেশন ডিলারকে গ্রেফতার করা হয়েছে। তাঁর বিরুদ্ধে ভারতীয় দণ্ডবিধির বেশ কয়েকটি ধারায় মামলা দায়ের করা হয়েছে। পুলিশে দায়ের করা অভিযোগে ওই মহিলা জানিয়েছে, লকডাউনে খাদ্যসামগ্রী জোগাড় করতে ফেয়ার প্রাইস দোকানে গিয়েছিলেন তিনি। তখন ওই রেশন ডিলার নিজে থেকেই তাঁর বাড়িতে রেশন পৌঁছে দিয়ে আসবেন বলে জানান। বুধবার শেখজাদান এলাকায় ওই মহিলার বাড়িতে রেশন পৌঁছে দিতে আসেন ওই ডিলার। বাড়িতে তখন একা ছিলেন ওই মহিলা। সেই সুযোগেই তাঁকে ধর্ষণ করে রেশন ডিলার। জানা গিয়েছে, নির্যাতিতার স্বামী পঞ্জাবে কাজ করেন। ২৫ মার্চ থেকে জারি হওয়া লকডাউনের জেরে সেখানে আটকে রয়েছেন তিনি। আরও পড়ুন: দেশে করোনা আক্রান্ত প্রায় সাড়ে ১২ হাজার, মহারাষ্ট্রে ৩ হাজার ছুঁইছুঁই আরও পড়ুন: ‘বিশ্বাস হারিয়েই বাড়ি ফিরতে আকুল শ্রমিকেরা’
পার্ক স্ট্রিট গণধর্ষণ কাণ্ডে প্রধান অভিযুক্ত কাদের খানের জামিনের আবেদন বুধবার  খারিজ করেছে কলকাতা হাইকোর্টের বিচারপতি দীপঙ্কর দত্ত ও বিচারপতি জয়মাল্য বাগচীর ডিভিশন বেঞ্চ। হাইকোর্ট সূত্রের খবর, কাদেরের ভাই হায়দর জামিনের আবেদনের পক্ষে সওয়াল করেন। তিনি জানান, গ্রেফতারের পরে প্রায় চার বছর ধরে কাদের জেলে রয়েছে। বর্তমানে তার বিরুদ্ধে দায়ের হওয়া মামলাটি নিম্ন আদালতে বিচারাধীন। দ্রুত মামলাটির নিষ্পত্তি হওয়ার আশা নেই। তাই তাকে অন্তর্বর্তী জামিন দেওয়া যেতে পারে।  জামিনের বিরোধিতা করে হাইকোর্টের সরকারি কৌঁসুলি শাশ্বতগোপাল মুখোপাধ্যায় জানান, ঘটনার পরে অভিযুক্ত পালিয়ে গিয়েছিল। বিচার প্রায় শেষ হওয়ার মুখে। এই অবস্থায় জামিন দেওয়া উচিত হবে না।  ২০১২ সালে পার্ক স্ট্রিটে গণধর্ষণের ঘটনা ঘটে। প্রধান অভিযুক্ত কাদের ঘটনার পর থেকেই পালিয়ে বেড়াচ্ছিল। চার বছর পরে দিল্লির নয়ডা থেকে তাকে গ্রেফতার করে কলকাতায় আনেন লালবাজারের গোয়েন্দারা। ইতিমধ্যেই ওই ঘটনায় রুমান খান, নাসের খান ও সুমিত বজাজ নামে তিন যুবককে দশ বছর সশ্রম কারাবাসের নির্দেশ দিয়েছে নগর দায়রা আদালত।
নিজে গৃহহীন। তার আক্রমণের নিশানাও ছিল আশ্রয়হীন ফুটপাতবাসী অথবা বস্তির বাসিন্দারা। ষাটের দশকে মুম্বই শহরতলির আতঙ্কের আর এক নাম ছিল রামন রাঘব। তার কোনও স্থায়ী ঠিকানারও খোঁজ পায়নি পুলিশ। সম্ভবত পথেই দিন কাটাত এই কুখ্যাত সিরিয়াল কিলার।
তার হাতে ধর্ষিতা হয়েছেন এমন অনেকেই পুলিশের দ্বারস্থ হননি। লোকলজ্জার ভয়ে লুকিয়ে থেকেছেন। তার পরেও পুলিশের দাবি, অন্তত কুড়ি জন মহিলাকে ধর্ষণ করেছে সে। তাঁদের মধ্যে খুন করেছে ১৮ জনকে। দোষী প্রমাণিত হয়েছে ৯টি ঘটনায়। এখনও ফাঁসি কার্যকর হয়নি উমেশ রেড্ডির। 
ট্রাকচালকের পেশা দিয়ে শুরু অন্নসংস্থান। স্ত্রী আর তিন মেয়েকে নিয়ে ছিল সংসার। সেখান থেকে এম জয়শঙ্কর পরিণত হয়েছিল সিরিয়াল খুনিতে। তামিলনাড়ু, কর্নাটক, অন্ধ্রপ্রদেশ জুড়ে তিন বছরে তার হাতে ধর্ষণের পরে ধারাল অস্ত্রের আঘাতে প্রাণ হারিয়েছিলেন ১৯ জন মহিলা। দীর্ঘ কারাজীবনের শেষদিকে সে মানসিক রোগী হয়ে গিয়েছিল। নাম হয়েছিল ‘সাইকো জয়শঙ্কর’। 
নির্ভয়া-কাণ্ডে চার জনের ফাঁসি এক লহমায় মহিলাকে পিছিয়ে দিয়েছে বছর পনেরো। শুক্রবার ফোনে শান্তি মুখোপাধ্যায় বললেন, ‘‘নির্ভয়ার দোষীদের ফাঁসির সাজা কার্যকরী হওয়ায় আমি খুশি।” হেতাল পারেখ ধর্ষণ ও হত্যাকাণ্ডে ২০০৪ সালে ফাঁসির সাজা পাওয়া ধনঞ্জয় চট্টোপাধ্যায়ের বোন শান্তিদেবী। তবে তাঁর সংযোজন: ‘‘নির্ভয়া কাণ্ডে জড়িতদের বিরুদ্ধে নির্দিষ্ট প্রমাণ ছিল। দাদার ক্ষেত্রে তেমন কিছু ছিল না। দিল্লির ঘটনার সঙ্গে তাই দাদার ফাঁসির তুলনা করা উচিত হবে না।’’ ১৯৯০ সালে কলকাতার ভবানীপুরে ১৪ বছরের হেতালকে বহুতল বাড়িতে একলা পেয়ে খুন ও ধর্ষণ করার অভিযোগ ওঠে সে বহুতলেরই নিরাপত্তারক্ষী বাঁকুড়া জেলার ছাতনার কুলুডিহির বাসিন্দা ধনঞ্জয়ের বিরুদ্ধে। ২০০৪ সালের ১৪ অগস্ট ফাঁসি হয় তাঁর।  ধনঞ্জয়েরা তিন ভাই, চার বোন।   মাঝবয়সী শান্তিদেবী জানান, ধনঞ্জয়ের ফাঁসির পরেই অসুস্থ হয়ে পড়েন তাঁদের বাবা বংশীধর চট্টোপাধ্যায়। বছর তিনেকের মধ্যেই তাঁর মৃত্যু হয়। কয়েকবছর পরে মারা যান মা বেলারানি দেবী। ধনঞ্জয়ের স্ত্রী পূর্ণিমা এখন পুরুলিয়ার কাশীপুর এলাকায় বাপের বাড়িতে থাকেন।  আরও পড়ুন: ‘মনে হয়, কিছু অপরাধের এমন শাস্তিই দরকার’ বাঁকুড়ার ছাতনার দুবরাজপুরের বাসিন্দা শান্তিদেবী এ দিন অসুস্থ স্বামীকে হাসপাতালে দেখাতে নিয়ে যাওয়ার জন্য ব্যস্ত ছিলেন। ফোনে বলেন, ‘‘ধর্ষক ও খুনিদের রেয়াত করা উচিত নয়। দিল্লির অভিযুক্তেরা তবু নিজেদের পক্ষে তথ্য-প্রমাণ দেওয়ার জন্য সাত বছর সময় পেয়েছে। কিন্তু কেবল গরিব হওয়ার জন্যই উপযুক্ত প্রমাণ ছাড়াই ফাঁসিতে ঝুলতে হয়েছে আমার দাদাকে। ফাঁসির আগে দাদার ১৪ বছর জেল খাটা হয়ে গিয়েছিল। দু’টো ঘটনার তুলনাই চলে না।’’ 
২০০৪-এর পরে ২০২০। কলকাতার পরে দেশের রাজধানী দিল্লি। ১৬ বছর পরে ধর্ষণ ও খুনের ঘটনায় ফাঁসি হল অপরাধীর। তবে এ বার শুধু ধর্ষণ নয়। গণধর্ষণ। আর ফাঁসিকাঠেও এক জন নয়, ঝোলানো হল চার জনকে। দিল্লির ২৩ বছরের এক তরুণীকে প্রথমে গণধর্ষণ এবং অকথ্য শারীরিক নির্যাতনের পরে বাস থেকে ছুড়ে ফেলে দিয়েছিল ওই অপরাধীরা। যার জেরে পরে মারা যান তিনি। তিহাড় জেলে ওই ধর্ষক-খুনিদের ফাঁসির পরে এ রাজ্যের ধর্ষণের বিভিন্ন মামলার কী অবস্থা, তা নিয়ে প্রশ্ন তুলেছেন অনেকে। গত কয়েক বছরে কলকাতার পাশাপাশি বিভিন্ন জেলাতেও একের পর এক ধর্ষণ ও গণধর্ষণের অভিযোগ উঠেছে। যার মধ্যে রয়েছে ২০১৫ সালের মার্চে রানাঘাটের এক বৃদ্ধা সন্ন্যাসিনীর গণধর্ষণের ঘটনাও। একটি খ্রিস্টান মিশনের ৭১ বছরের ওই সন্ন্যাসিনীকে গণধর্ষণ করেছিল দুষ্কৃতীরা। সিআইডি সেই মামলার তদন্তভার নিয়েছিল। ওই ঘটনায় নাজিমুল, মুকেশ আলম এবং  মহম্মদ মাজিদ-সহ মোট ছ’জনের বিরুদ্ধে অভিযোগ ওঠে। অপরাধ প্রমাণিত হওয়ায় নাজিমুলকে যাবজ্জীবন কারাদণ্ড দেন বিচারক। বাকিদের দশ বছরের সাজা হয়। কিন্তু তার মধ্যেও এ রাজ্যের বাসিন্দা গোপাল সরকার সম্প্রতি হাইকোর্টে আবেদন করলে তাকে ওই মামলা থেকে অব্যাহতি দেওয়া হয়। তার বিরুদ্ধে দুষ্কৃতীদের আশ্রয় দেওয়া ও ষড়যন্ত্রে লিপ্ত থাকার অভিযোগ ছিল। ২০১২ সালে এ রাজ্যে তোলপাড় ফেলে দিয়েছিল পার্ক স্ট্রিটের গণধর্ষণ-কাণ্ড। ওই ঘটনায় তিন অভিযুক্তকে দোষী সাব্যস্ত করে আদালত ১০ বছরের সশ্রম কারাদণ্ড দিলেও মূল দুই অভিযুক্ত, আজহার ওরফে মহম্মদ আলি এবং কাদের খানের বিচার প্রক্রিয়া এখনও শেষ হয়নি। একই ভাবে কামদুনি গণধর্ষণ মামলাও বিচার প্রক্রিয়াতেই আটকে রয়েছে। ওই মামলায় অভিযুক্ত আট জনের মধ্যে ছ’জনের শাস্তি ঘোষণা করে আদালত। তিন জনের যাবজ্জীবন এবং বাকি তিন জনের মৃত্যুদণ্ডের নির্দেশ দেয় নিম্ন আদালত। সেই রায়কে চ্যালেঞ্জ করে হাইকোর্টে আবেদন করেছে মৃত্যুদণ্ডের সাজা পাওয়া তিন অভিযুক্ত। এ বিষয়ে আইনজীবী জয়ন্তনারায়ণ চট্টোপাধ্যায় জানান, দিল্লির ঘটনার ক্ষেত্রে নির্যাতিতার পরিবারের লোকজন শেষ পর্যন্ত লড়ে গিয়েছেন। অনেকের সমর্থন ও সহযোগিতাও পেয়েছেন তাঁরা। কিন্তু কামদুনির ঘটনার ক্ষেত্রে হাইকোর্টে মামলাটি পড়ে রয়েছে। শুনানি হলেও অভিযুক্তেরা হাল ছেড়ে দেবে বলে মনে হয় না। তাই এই মামলার নিষ্পত্তি কবে হবে, তা নিয়ে স‌ংশয় রয়েছে। রানাঘাট, পার্ক স্ট্রিট বা কামদুনিই নয়, গত কয়েক বছরে আরও কয়েকটি ধর্ষণ এবং গণধর্ষণের ঘটনা ঘটেছে এ রাজ্যে। যার মধ্যে রয়েছে মধ্যমগ্রামের গণধর্ষণ বা বীরভূমের আদিবাসী তরুণীকে গণধর্ষণের মতো ঘটনাও। ২০১৩ সালের সেপ্টেম্বর মাসে আদতে বিহারের বাসিন্দা এক ট্যাক্সিচালকের বছর ষোলোর মেয়েকে মধ্যমগ্রামের বাড়ি থেকে তুলে নিয়ে গিয়ে গণধর্ষণ করে একটি খালি জায়গায় ফেলে দিয়ে যায় পড়শি এক যুবক-সহ পাঁচ জন। পরের দিন সকালে ওই কিশোরীকে বাড়ির লোকজন উদ্ধার করে। নিগৃহীতা কিশোরী ও তার বাবা মধ্যমগ্রাম থানায় অভিযোগ দায়ের করে ফেরার পথে মেয়েটিকে অপহরণ করে নিয়ে যায় অভিযুক্তেরা। একটি ট্যাক্সিতে তুলে ফের তাকে গণধর্ষণ করা হয় বলে অভিযোগ। দ্বিতীয় বার গণধর্ষণের পরে ওই কিশোরীকে মধ্যমগ্রাম স্টেশনে এনে রেললাইনের উপর দিয়ে টেনে-হিঁচড়ে নিয়ে যাওয়ার চেষ্টা করে দুষ্কৃতীরা। তার চিৎকারে স্থানীয় লোকজন ছুটে এলে অভিযুক্তেরা পালায়। অভিযোগ পেয়ে তদন্তে নেমে পুলিশ পাঁচ জনকে গ্রেফতার করে। পরে মামলা চলাকালীন ওই কিশোরী অগ্নিদগ্ধ হয়ে মারা যায়। কিশোরীর বাবার অভিযোগ ছিল, তাঁর মেয়েকে পুড়িয়ে মারা হয়েছে। ফাস্ট ট্র্যাক কোর্টে ওই ঘটনার বিচার প্রক্রিয়া চলে এবং ২০১৪ সালে আদালত পাঁচ জনকে দোষী সাব্যস্ত করে ২০ বছরের সশ্রম কারাদণ্ড দেয়।  রয়েছে বীরভূমের লাভপুর থানা এলাকায় বছর কুড়ির এক আদিবাসী তরুণীকে গণধর্ষণের ঘটনাও। সেই মামলায় ১৩ জনকে দোষী সাব্যস্ত করে আদালত ২০ বছরের সশ্রম কারাদণ্ড দেয়। অন্য জাতের ছেলের সঙ্গে সম্পর্ক থাকার ‘অপরাধে’ ওই তরুণীর বিচার করতে গ্রামপ্রধানের নেতৃত্বে সালিশি সভা বসেছিল। সেখানে জরিমানার টাকা দিতে না পারায় ঘটনাস্থলে উপস্থিত কয়েক জনকে বলা হয় ওই তরুণীকে ধর্ষণ করতে। খোদ গ্রামপ্রধান, যে সালিশি সভার নেতা ছিল, সে-ও ওই তরুণীকে ধর্ষণ করে। পরে অভিযুক্ত ১৩ জনকেই গ্রেফতার করে পুলিশ। সবাইকে দোষী সাব্যস্ত করে ২০ বছরের কারাদণ্ড দেয় আদালত।
অপরাধের সর্বোচ্চ সাজা হিসাবে প্রাণদণ্ড ভাল না খারাপ? যুক্তি এবং পাল্টা যুক্তির যেন শেষ নেই। হয়তো কোনও দিনই মৃত্যুদণ্ডের পক্ষে ও বিপক্ষে রকমারি তত্ত্ব আর বিস্তর তথ্যের সওয়াল-জবাব মন্থন করে কোনও শেষ উত্তর উঠে আসবে না। প্রশ্নটা থেকেই যাবে।
ছাত্রের মাকে টানা আট মাস ভয় দেখিয়ে ধর্ষণ করার অভিযোগে এক বেসরকারি স্কুল শিক্ষককে গ্রেফতার করেছে পুলিশ। সম্প্রতি ঘটনাটি ঘটেছে চণ্ডীগড়ে। পুলিশ জানিয়েছে, অভিযুক্ত শিক্ষক প্রথমে ওই মহিলার শ্লীলতাহানি করেছিল। বিষয়টি স্কুলে জানালে স্কুল থেকে তাঁর ছেলেকে তাড়িয়ে দেওয়ার হুমকিও দেওয়া হয়। এর পর ওই মহিলাকে ব্ল্যাকমেল করা শুরু করেন শিক্ষক। ভয় দেখিয়ে চণ্ডীগড়ের বিভিন্ন হোটেলে নিয়ে যেতেন তাঁকে। সেখানে ধর্ষণ করতেন। অভিযোগ জানানোর সময় পুলিশের কাছে কয়েকটি হোটেলের বিলও জমা দিয়েছিলেন তিনি। এই ধর্ষণের জেরে মহিলা অন্তঃসত্ত্বা হয়ে পড়লে তাঁকে গর্ভপাত করানোর চাপ দিতে থাকেন ওই শিক্ষক। এর পর স্বামীকে অত্যাচারের কথা জানান ওই মহিলা। তার পরই পুলিশে অভিযোগ দায়ের করা হয়। অভিযুক্ত শিক্ষকের বিরুদ্ধে ভারতীয় দণ্ডবিধির বেশ কয়েকটি ধারায় মামলা করা হয়েছে। তাঁকে গ্রেফতার করে পুলিশ তদন্ত শুরু করেছে। আরও পড়ুন: শুধু মানুষ নয়, কুকুরদেরও ছাড় দেয়নি দিল্লির হিংসা! আরও পড়ুন: এক্স-রে করতেই তিন বছরের ছেলের গোপনাঙ্গ থেকে বের হল ১০টি সূচ!
অসমের গোহপুরে কিশোরীর ধর্ষণ ও হত্যার ঘটনায় ধৃত ছাত্রদের চরম শাস্তির দাবিতে আজ স্কুলছাত্রীরা প্রতিবাদ মিছিল বের করল। বিক্ষোভকারীরা ফাস্টট্র্যাক আদালতে বিচার ও অভিযুক্তদের ফাঁসির দাবি জানায়। গত ২৮ ফেব্রুয়ারি রাতে রাজ্যে মাধ্যমিক শেষ হওয়ার আনন্দে খানাপিনার আয়োজন করে রজাবাড়ির চকলা গ্রামের সাত কিশোর। একজন সপ্তম শ্রেণিতে পড়া প্রেমিকাকে বাড়ি থেকে নিয়ে আসার জন্য অন্য দুই বন্ধুকে দায়িত্ব দেয়। মেয়েটিকে নিয়ে আসার সময়েই ওই দুই বন্ধু তাকে ধর্ষণ করে বলে জানতে পেরেছে পুলিশ। ঘটনা জেনে রাগে মেয়েটিকে ধর্ষণ করে শ্বাসরোধ করে হত্যা করে প্রেমিক। এমনটাই দাবি ধৃত অন্য কিশোরদের। পরে সকলে একে আত্মহত্যা বলে চালাতে মেয়েটির দেহ গাছে ঝুলিয়ে দেয়। আজ জুভেনাইল আদালতের নির্দেশে অভিযুক্তদের হোমে পাঠানো হয়েছে।
স্কুলের গণ্ডিও পেরোয়নি কেউ। সবে মাধ্যমিকের পরীক্ষা শেষ হয়েছে। পরীক্ষা শেষের সেই ‘আনন্দে’ খানাপিনার পরে গ্রামেরই সপ্তম শ্রেণির এক ছাত্রীকে গণধর্ষণের অভিযোগ উঠল এক দল কিশোরের বিরুদ্ধে। এখানেই শেষ নয়, গণধর্ষণের পর কিশোরীকে খুন করে গাছে ঝুলিয়ে দেওয়ার অভিযোগ ওই স্কুলপড়ুয়াদের বিরুদ্ধে। তার মধ্যে আবার ছিল মেয়েটির প্রেমিকও! অভিযোগ, সে-ই শ্বাসরোধ করে খুন করেছে কিশোরীকে। এমনই অভিযোগ ঘিরে তোলপাড় অসমের বিশ্বনাথ দেলার গোহপুরের রজাবাড়ি এলাকা। ঘটনা জানাজানির পর ওই পড়ুয়াদের গণপিটুনির পর পুলিশের হাতে তুলে দিয়েছেন স্থানীয় বাসিন্দারা। এক কিশোর আশঙ্কাজনক অবস্থায় হাসপাতালে ভর্তি। পুলিশ জানিয়েছে, পরে ধরা পড়েছে দলের বাকি পাঁচ অভিযুক্ত কিশোরও। আগামিকাল মঙ্গলবার অভিযুক্তদের জুভেনাইল আদালতে তোলা হবে। নির্ভয়াকাণ্ডে দণ্ডিতদের ফাঁসি নিয়ে আইনি চাপানউতোর চলাকালীনই অসমের এই ঘটনায় পুলিশ প্রশাসন মহলে তোলপাড় পড়ে গিয়েছে। পুলিশ সূত্রে খবর, রজাবাড়ি এলাকায় ১ নম্বর চকলা গ্রামের বাসিন্দা সাত কিশোর পরীক্ষা শেষের আনন্দে গত ২৮ ফেব্রুয়ারি শুক্রবার রাতে খানাপিনার আয়োজন করে। প্রতিবেশী ১২ বছরের কিশোরীকেও তাদের সঙ্গে যোগ দিতে নিয়ে আসে। সে রাতে বাড়ি না-ফেরায় পরিবারের লোকজন খোঁজখবর শুরু করেন। শনিবার খেতের পাশে গাছ থেকে ঝুলন্ত অবস্থায় মেয়েটির দেহ পাওয়া যায়। প্রথমে আত্মহত্যার ঘটনা মনে হলেও, ডাক্তারি পরীক্ষার পর জানা যায়, মেয়েটিকে গণধর্ষণ করে খুন করা হয়েছে।  মেয়েটির পরিবার সাত কিশোরের নামে অভিযোগ দায়ের করেছে। তাদের মধ্যে পাঁচ জন পালিয়ে গেলেও দুই কিশোরকে পরে গ্রামবাসীরাই খুঁজে বার করেন। তাদের মধ্যে এক জন মেয়েটির প্রেমিক বলে জানা গিয়েছে। অন্য জন মেয়েটিকে বাড়ি থেকে নিয়ে গিয়েছিল। দু’জনকেই বেধড়ক মারধর করা হয়। পুলিশ তাদের গ্রেফতার করে হাসপাতালে নিয়ে আসে। প্রেমিকের অবস্থা আশঙ্কাজনক। তাকে রবিবার তেজপুরের হাসপাতালে আনা হয়েছে। আরও পড়ুন: রায় সংশোধনের আর্জি খারিজ পবনের, কালই ফাঁসি হওয়ার কথা নির্ভয়ার ধর্ষকদের​ আরও পড়ুন: ৩৭০ নিয়ে চ্যালেঞ্জের শুনানি বৃহত্তর বেঞ্চে নয়, নির্দেশ সুপ্রিম কোর্টের​ অভিযুক্তদের জেরা করেপুলিশ জানতে পেরেছে, মেয়েটির প্রেমিক দুই বন্ধুর উপরে মেয়েটিকে বাড়ি থেকে নিয়ে আসার ভার দিয়েছিল। তারাই প্রথমে ধর্ষণ করে। পরে মেয়েটি সে কথা প্রেমিককে জানালে প্রেমিক রেগে মেয়েটিকে ফের ধর্ষণ করে ও শ্বাসরোধ করে খুন করে। দলের অন্য দুই কিশোর ধর্ষণ করেছে কি না, নিশ্চিত নয় পুলিশ। কিন্তু তারা মৃতদেহ গাছে ঝোলাতে সাহায্য করেছিল বলে প্রাথমিক তদন্তে জানা গিয়েছে। ময়না-তদন্তের পরে দেহটি সমাধিস্থ করেছেন গ্রামবাসীরা। অভিযুক্ত কিশোরদের চরম শাস্তির দাবিতে সোমবার গোহপুর থানা ঘেরাও করেন গ্রামের মানুষ। অভিযুক্তদের ফাঁসির দাবিতে এলাকার ছাত্রীরা মিছিল বার করে সেখানকার বিভিন্ন স্কুলের পড়ুয়ারা।
২০১৭ সাল থেকে ২০১৯—এই তিন বছরে দেশে ট্রেন ও স্টেশন চত্বরে ১৬৫টি ধর্ষণের ঘটনা ঘটেছে। এর মধ্যে স্টেশন চত্বরে ঘটেছে ১৩৬টি ঘটনা ও চলন্ত ট্রেনে ২৯টি। তথ্যের অধিকার আইনে এই বিষয়ে প্রশ্ন তুলেছেন চন্দ্রশেখর গৌর নামে এক সমাজকর্মী। জানা গিয়েছে, ২০১৭ সালে স্টেশন ও ট্রেন মিলিয়ে ৫১টি ধর্ষণ হয়েছে, ২০১৯ সালে তা কমে দাঁড়িয়েছে ৪৪। আবার ২০১৮ সালে সংখ্যাটা বেড়ে দাঁড়িয়েছে ৭০। তার মধ্যে ৫৯টি ঘটেছে স্টেশনেই, ১১টি ট্রেনে। ওই দু’বছরে ধর্ষণ বাদে মহিলাদের সঙ্গে অন্যান্য অপরাধমূলক ঘটনার ৮০২টি ঘটেছে স্টেশনে ও ৮৭০টি ট্রেনের ভিতরে। পরিসংখ্যান অনুযায়ী, এই তিন বছরে ৭৭১টি অপহরণ, সাড়ে চার হাজারের বেশি ডাকাতি, ২১৩টি খুনের চেষ্টার ঘটনা ও ৫৪২টি খুন হয়েছে ওই জায়গাগুলিতে। রেলে মেয়েদের নিরাপত্তার বিষয়ে প্রশ্নের জবাবে গত মাসে রেলমন্ত্রক জানিয়েছে, ২২২০ ট্রেনে প্রতিদিন পাহারায় থাকে আরপিএফ। সম- সংখ্যক ট্রেনে নিরাপত্তার দায়িত্বে থাকে জিআরপি।  যাত্রীদের সাহায্যের জন্য ২৪ ঘণ্টা খোলা থাকে হেল্পলাইন। মেয়েদের জন্য সংরক্ষিত কামরায় পুরুষ প্রবেশ করলে ১৯৮৯ সালের রেল আইন অনুযায়ী ১৬২ ধারায় মামলায় হয় অভিযুক্তের বিরুদ্ধে। ২০১৮ সালে মহিলা কামরায় উঠে পড়ায় ১ লক্ষ ৪০ হাজার পুরুষ যাত্রীর বিরুদ্ধে মামলা হয়েছে, ২০১৯ সালে মামলা হয়েছে ১ লক্ষ ১৫ হাজার পুরুষ যাত্রীর বিরুদ্ধে। ২০১৯ সালের ডিসেম্বরের মধ্যে ২০১৯টি কামরায় ও ৫১১ স্টেশনে সিসিটিভি ক্যামেরা বসানো হয়েছে।
তরুণীকে দিন কয়েক আগে জোর করে তুলে নিয়ে যাওয়ার চেষ্টা করেছিল এক যুবক। তাকে বিয়ে করতে  হবে, এই ছিল দাবি। মহিলার চিৎকারে লোক জড়ো হয়ে গেলে পালায় সে। বলে যায়, বিয়ে না করলে গুলি করে মারবে। না হলে সেতু থেকে ফেলে দেবে নদীর জলে। ওই রাতেই মহিলার বাড়িতে ঢুকে ঘুমন্ত শিশুর পাশেই তাঁকে ওই যুবক ধর্ষণ করে বলে অভিযোগ। সঙ্গী ছিল আরও এক জন। গত শুক্রবার বসিরহাটের দন্ডিরহাট এলাকা ঘটনা। রবিবার স্বামীর সঙ্গে থানায় এসে অভিযোগ দায়ের করেন তরুণী। মূল অভিযুক্ত আলিম মণ্ডল এবং তার সঙ্গী সালাউদ্দিন গাজি ওরফে ভোলাকে খুঁজছে পুলিশ। গণধর্ষণ এবং আগ্নেয়াস্ত্র নিয়ে খুনের হুমকির মামলা রুজু হয়েছে। পুলিশ ও স্থানীয় সূত্রে জানা গিয়েছে, মহিলার স্বামী কর্মসূত্রে ভিনজেলায় থাকেন। ছোট মেয়েকে নিয়ে শ্বশুরবাড়িতে থাকেন তরুণী। সম্প্রতি স্থানীয় যুবক আলিম বাড়িতে আসে। সেই সূত্রে পরিচয় হয়। মহিলার অভিযোগ, এরপর থেকে আলিম নানা ভাবে তাঁকে উত্যক্ত করত। কুপ্রস্তাব দিত। বিয়ে করার জন্য জোরাজুরি করত। কিছু দিন ধরে রাস্তায় বেরোলে পিছু নিতে শুরু করে। আগেও বাড়িতে ঢুকে ভয় দেখিয়ে কয়েক বার ধর্ষণ করেছে বলে অভিযোগ। তরুণীর দাবি, প্রাণভয়ে তিনি মুখ খোলেননি। পুলিশকে ওই তরুণী জানান, শুক্রবার বসিরহাট জেলা হাসপাতালে গিয়েছিলেন তিনি। পিছু নেয় আলিম। হাসপাতাল চত্বর থেকে তাঁকে জোর করে টেনে নিয়ে যাওয়ার চেষ্টা করে। লোক জড়ো হয়ে যাওয়ায় সেখান থেকে পালায় আলিম। ওই রাতেই সালাউদ্দিনকে সঙ্গে নিয়ে বাড়িতে এসে আগ্নেয়াস্ত্র দেখিয়ে তরুণীকে ধর্ষণ করে বলে অভিযোগ। পরে আরও কয়েক দিন রাতে বাড়িতে ঢুকে মহিলাকে আলিম ভয় দেখিয়ে ধর্ষণ করে বলে অভিযোগ। মহিলা স্বামীকে বিষয়টি জানান। শনিবার দুপুরে বাপের বাড়িতে যাবেন বলে বেরিয়েছিলেন স্বামী-স্ত্রী। অভিযোগ, সেখানেও হাজির হয় আলিম। হাত ধরে টানাটানি করে সোনার চুড়ি কেড়ে নেয়। পুলিশকে জানালে ফল ভাল হবে না বলে হুমকি দেয়। মহিলার স্বামী এবং জামাইবাবু বলেন, ‘‘প্রথমে ভয় পেয়েছিলাম আমরাও। পরে বুঝলাম, যে ভাবে হুমকি দেওয়া হচ্ছে, তাতে ভয় পেলে চলবে না। অন্যায়ের প্রতিবাদ করতে হবে। তাই থানায় আসা।’’ অভিযুক্তদের পরিবারের অবশ্য দাবি, আলিমের সঙ্গে ভালবাসার সম্পর্ক থাকতে পারে মহিলার। ধর্ষণের মিথ্যা অভিযোগ আনা হচ্ছে।     
আট বছরের এক শিশুকন্যাকে ধর্ষণ করে খুনের অভিযোগে গ্রেফতার প্রতিবেশী এক যুবক। মঙ্গলবার আলিপুরদুয়ারের কুমারগ্রামের বারবিশা লালস্কুল এলাকার ঘটনা। পুলিশ জানিয়েছে, ঘটনার রাতেই গ্রেফতার হয় অভিযুক্ত এক প্রতিবেশী যুবক। জেরায় সে সমস্ত অভিযোগ স্বীকার করে নিয়েছে বলে পুলিশের দাবি। আজ, বৃহস্পতিবার অভিযুক্তকে আলিপুরদুয়ার পকসো আদালতে তোলা হবে। ইতিমধ্যে তদন্ত শুরু হয়েছে। এই ঘটনায় পরিবার ও ক্ষুব্ধ প্রতিবেশীরা অভিযুক্তের কঠিন শাস্তির দাবি তুলে সরব হয়েছেন। স্থানীয় সূত্রে জানা গিয়েছে, এলাকারই একটি স্কুলের তৃতীয় শ্রেনীর ছাত্রী শিশুটি মঙ্গলবার বিকেলে স্কুল থেকে ফেরার পর বন্ধুদের সঙ্গে খেলতে যায়। তার পর থেকেই তাকে খুঁজে পাওয়া যাচ্ছিল না। রাত ৯টায় পুলিশের কাছে নিখোঁজ ডায়েরি করেন শিশুটির বাবা। পুলিশ তদন্তে নেমে শিশুটির চটি জোড়ার সন্ধান পায়। সেই সুত্র ধরেই অভিযুক্ত যুবককে থানায় নিয়ে জিজ্ঞাসাবাদ করতেই সে সব অভিযোগ স্বীকার করে নেয় বলে পুলিশের দাবি। এর পরেই তাকে গ্রেফতার করে পুলিশ। খবর ছড়িয়ে পড়তেই অভিযুক্ত যুবকের ফাঁসির দাবিতে সরব হয়েছেন এলাকার বাসিন্দারা। পুলিশ জানিয়েছে, অভিযুক্ত পেশায় দিনমজুর। রায়ডাক নদীতে বালি-পাথর তোলার কাজ করে সে। অভিযোগ, শিশুটিকে নিজের ফাঁকা বাড়িতে ডেকে নিয়ে গিয়ে ধর্ষণ করে অভিযুক্ত। এরপর প্রমাণ লোপাটের জন্য শিশুটির শ্বাসরোধ করে খুন করে এবং দেহটি রায়ডাক নদীর চরে বালিতে পুঁতে দেয়। ভোররাতে পুলিশ মৃতদেহটি উদ্ধার করে ময়নাতদন্তে পাঠিয়েছে। প্রাথমিক তদন্তের পর পুলিশ জানিয়েছে, অভিযুক্ত যুবকের স্ত্রী এবং দুই পুত্রসন্তান রয়েছে। নির্যাতিতা শিশুকন্যাটি অভিযুক্তের দুই ছেলের খেলার সঙ্গী। ঘটনার দিন তার স্ত্রী দুই ছেলেকে নিয়ে বাপের বাড়ি গিয়েছিলেন।  নির্যাতিতা ও নিহত শিশুটির বাবা পেশায় দিনমজুর। এ দিন তিনি বলেন, ‘‘মেয়ে স্কুল থেকে ফিরে খেয়ে খেলতে বের হল। সন্ধ্যা হয়ে যাওয়ার পরও সে বাড়ি না ফেরায় খুঁজতে বের হই। কিন্তু কোথাও খুঁজে পাইনি। রাতে অভিযুক্তের স্ত্রী একজোড়া চটি নিয়ে এসে জানান, তাঁদের ঘরে ওই চটি জোড়া পড়েছিল। সেটাই পুলিশকে জানাই।’’ পুলিশ তদন্তে নেমে অভিযুক্তের কাছে চটি জোড়ার ব্যাপারে জানতে চায়। কিন্তু প্রথমে তার কাছ থেকে অসংলগ্ন উত্তর পাওয়ায় পুলিশের সন্দেহ হয়। এর পরেই জিজ্ঞাসাবাদের জন্য বারবিশা পুলিশ ফাঁড়িতে নিয়ে যাওয়া হয় তাকে। টানা জেরায় সে এরপর সব স্বীকার করে নেয় বলে পুলিশ জানিয়েছে। এরপর রাত আড়াইটা নাগাদ অভিযুক্তকে সঙ্গে নিয়ে পুলিশ নদীর চরে যায়। সেখানেই শিশুটির মৃতদেহ উদ্ধার করে পুলিশ। প্রতিবেশী শৈলেন্দ্রনাথ রায় বলেন, ‘‘অভিযুক্তের ফাঁসি ছাড়া আর কোনও শাস্তি চাই না আমরা।’’ আলিপুরদুয়ারের পুলিশ সুপার অমিতাভ মাইতি বলেন, ‘‘তদন্তকারী অফিসারকে সাতদিনের মধ্যে চার্জশিট দিতে বলা হয়েছে।’’
আর পাঁচটা সাধারণ মেয়ের মতোই তাঁর জীবন চলছিল। কেরলের কালিকটের একটা প্রত্যন্ত গ্রাম মুক্কাম। সেই গ্রামেই তাঁর বেড়ে ওঠা।
তিন দিন পরে ছিল মাধ্যমিক পরীক্ষা। মেয়ে পড়াশোনার শেষে কিছু ক্ষণের জন্য বাড়ি থেকে বার হয়ে বেপাত্তা হয়ে যায়। পর দিন তার সন্ধান মেলে সন্ধেয়। কাঁদতে কাঁদতে সে বাড়িতে ফোন করে। ফোন পেয়ে তাকে বাড়ি নিয়ে আসেন পরিবারের লোকজন। ১৫ ফেব্রুয়ারি উত্তর দিনাজপুরের কালিয়াগঞ্জে ঘটনাটি ঘটে। দু’দিন পরে থানায় অভিযোগ করে বলা হয়, এক যুবক ১৫ তারিখ মেয়েটিকে মোটরবাইকে তুলে নিয়ে গিয়ে ধর্ষণ করে। অভিযুক্ত যুবক এখনও অধরা। মেয়েটি দু’দিন ধরে মাধ্যমিক পরীক্ষা দিচ্ছে। বুধবার তার শারীরিক পরীক্ষা হয়েছে।  অভিযোগ, দক্ষিণ দিনাজপুরের বংশীহারি থানার বদলপুরের বাসিন্দা ওই যুবক মেয়েটিকে বাড়ির সামনে থেকেই তুলে নিয়ে যায়। কুশমণ্ডি থানার মানিকোড় এলাকার একটি বাড়িতে নিয়ে গিয়ে তাকে ধর্ষণ করে। পর দিন তাকে তার বাড়ি থেকে কিছু দূরে ঝাপড়াগাড়ি এলাকায় ছেড়ে দিয়ে পালায় অভিযুক্ত। অভিযুক্তের খোঁজে তল্লাশি চালাচ্ছে পুলিশ।
এক প্রতিবন্ধী তরুণীকে ধর্ষণের অভিযোগে তাঁর এক আত্মীয়কে গ্রেফতার করেছে পুলিশ। ঘটনাটি ঘটেছে চন্দ্রকোনা রোডে। পুলিশ জানিয়েছে, ঘটনাটি এক সপ্তাহ আগে হলেও সোমবার মেয়ের মা পুলিশের কাছে অভিযোগ দায়ের করেন। তারপরই শক্তিপদ সিংহ নামে ষাটোর্ধ্ব এক প্রৌঢ়কে গ্রেফতার করা হয়।    স্থানীয় বাসিন্দারা জানান, বছর বাইশের ওই তরুণী কথা বলতে পারেন না, কানেও শুনতে পান না। তিনি মানসিক অবসাদেও ভুগছেন। অভিযোগ, ওই প্রতিবন্ধী মেয়েকে ফুঁসলিয়ে ঝোপে নিয়ে গিয়ে  ধর্ষণ করে অভিযুক্ত। মঙ্গলবার ধৃতকে গড়বেতা আদালতে তোলা হয়।  সরকারি আইনজীবী চিন্ময় চক্রবর্তী বলেন, ‘‘এসিজেএম চন্দন প্রামাণিক ধৃতের ১৪ দিনের জেল হেফাজতের নির্দেশ দিয়েছেন। নির্যাতিতার গোপন জবানবন্দি নেওয়ার নির্দেশ দেওয়া হয়েছে। যেহেতু তিনি কথা বলতে পারেন না, কানেও শুনতে পান না, তাই দোভাষীর মাধ্যমে তাঁর গোপন জবানবন্দি  নেওয়া হবে।’’ 
বাইশ বছরের এক যুবতীকে ধর্ষণের অভিযোগে এক দম্পতিকে গ্রেফতার করল পুলিশ। অভিযোগ, স্ত্রীর প্রত্যক্ষ মদতে তাঁর স্বামীই ওই তরুণীকে ধর্ষণ করেছে। ঘটনাটি ঘটেছে দক্ষিণ কলকাতার বাঘাযতীনে। পুলিশ সূত্রে জানা গিয়েছে, নির্যাতিতা তরুণী বাঘাযতীনের রবীন্দ্রপল্লির বাসিন্দা। ওই তরুণীর মা মারা গিয়েছেন। বাবা বেসরকারি সংস্থায় নিরাপত্তারক্ষীর কাজ করতেন। বর্তমানে বেকার। তাই ইদানীং চাকরির সন্ধানে ছিলেন নির্যাতিতা ওই তরুণী। গত কাল,রবিবার পাটুলি থানায় দায়ের করা নিজের অভিযোগে ওই তরুণী জানিয়েছেন, বাঘাযতীনের একটি আশ্রমে তাঁর যাতায়াত ছিল। সেই সূত্রেই স্থানীয় ই-ব্লকের বাসিন্দা এক মহিলার সঙ্গে তাঁর আলাপ হয়। নিজের অর্থনৈতিক অবস্থার কথা জানিয়ে ওই মহিলার কাছে চাকরির খোঁজও করেন নির্যাতিতা।ওই তরুণী পুলিশকে জানিয়েছেন, আশ্রম সূত্রে পরিচিত ওই মহিলা তাঁকে জানিয়েছিলেন যে, তাঁর বাড়িতে এক দম্পতি ভাড়়া থাকেন। ওই দম্পতি (বিষ্ণুপদ মণ্ডল এবং রণিতা মণ্ডল) বেলেঘাটার একটি ব্যাগের কারখানায় কাজ করেন। তাঁদেরকে বলে ওই তরুণীকে কাজের ব্যবস্থা করে দেওয়ার আশ্বাস দেন মহিলা। আরও পড়ুন-ব্যক্তিগত গাড়ি ভাড়া খাটছে! উল্টোডাঙায় দুর্ঘটনার কবলে পুলকার, গ্রেফতার চালক তদন্তকারীদের নির্যাতিতা জানিয়েছেন, ওই দম্পতির মাধ্যমে বেলেঘাটার ব্যাগের কারখানায় চাকরি পান তিনি। এ মাসের শুরু থেকে সেখানে কাজ শুরু করেন দৈনিক ২০০ টাকা মজুরিতে। ওই দম্পতির সহযোগিতায় কাজ পাওয়ার জন্য কৃতজ্ঞতা জানাতে গত ৯ ফেব্রুয়ারি তিনি গিয়েছিলেন তাঁদের সঙ্গে দেখা করতে, ওই মহিলার ই-ব্লকের বাড়িতে। যেখানে ওই দম্পতি ভাড়া থাকেন। নির্যাতিতার বয়ান অনুযায়ী, যখন তিনি ওই দম্পতির ঘরে ঢোকেন তখন বিষ্ণুপদের স্ত্রী রণিতা সেখানে ছিলেন না। বিষ্ণুপদ একাই ছিলেন। অভিযোগ, ঘরে বসার কয়েক মিনিট পর বিষ্ণুপদ তাঁকে জোর করে বিছানায় শুইয়ে দেন। তরুণীতখন বাধা দেন।চেঁচিয়েও ওঠেন। অভিযোগ, সেই সময়েই ঘরে ঢোকেন রণিতা। কিন্তু রণিতা তাঁকে সাহায্য করার বদলে উল্টে বিষ্ণুপদকে সাহায্য করেন। রণিতার প্রত্যক্ষ সাহায্যে তাঁর সামনেই নির্য়াতিতাকে ধর্ষণ করে বিষ্ণুপদ। আরও পড়ুন: চিকিৎসায় সাড়া দিলেও পোলবার দুই খুদে পড়ুয়া এখনও সঙ্কটমুক্ত নয় নির্যাতিতা পুলিশকে জানিয়েছেন, প্রথমে লজ্জায় এবং ভয়ে তিনি কাউকে কিছু বলতে পারেননি। কয়েকদিন পরে এক আত্মীয়কে ঘটনাটির কথা বলেন তিনি। তারপর সেই আত্মীয়ার সাহায্যেই রবিবার রাতে পাটুলি থানায় অভিযোগ দায়ের করেন। সোমবার সকালে তাঁর করা অভিযোগের ভিত্তিতে বিষ্ণুপদ এবং রণিতাকে গ্রেফতার করেছে পুলিশ। ভারতীয় দণ্ডবিধির ৩৭৬ (ধর্ষণ), ১১৪ (একসঙ্গে একাধিক ব্যক্তি একই অপরাধ ঘটানো) এবং ৫০৬ (ভয় দেখানো)ধারায় মামলা দায়ের করা হয়েছে।সোমবার ওই দম্পতিকে আদালতে তোলা হলে বিচারক তাদের আগামী ২৭ ফেব্রুয়ারি পর্যন্ত পুলিশি হেফাজতের রাখার নির্দেশ দিয়েছেন। পুলিশ সূত্রে জানা গিয়েছে, নির্যাতিতা ওই তরুণীর মেডিক্যাল টেস্ট করানো হবে। ম্যাজিস্ট্রেটের কাছে ওই তরুণীর গোপন জবানবন্দি গ্রহণের জন্যওই আদালতের কাছে আবেদন জানিয়েছে পুলিশ। এই ঘটনার পিছনে কারণ কী, তা এখনও স্পষ্ট নয় পুলিশের কাছে। তবে, তরুণীর সঙ্গে কথা বলে প্রাথমিক ভাবে তদন্তকারীদের অনুমান, ওই দম্পত্তির বিকৃত যৌনতার শিকার হয়েছেন তরুণী। অভিযুক্তদের নিজেদের হেফাজতে নিয়ে জিজ্ঞাসাবাদ করছে পুলিশ।
ভাইঝিকে আটকে রেখে ২৪ দিন ধরে লাগাতার ধর্ষণের অভিযোগ উঠল এক যুবকের বিরুদ্ধে। ঘটনাটি ঘটেছে মহারাষ্ট্রের জালনায়। বিষয়টি প্রকাশ্যে আসে শনিবার। খবর পেয়েই পুলিশ মেয়েটিকে উদ্ধার করে। চন্দনজিরা থানার ইনস্পেক্টর শ্যামসুন্দর কুঠালে জানান, গত ১৪ জানুয়ারি থেকে নিখোঁজ ছিল বছর সতেরোর মেয়েটি। তার খোঁজে তদন্ত শুরু করে পুলিশ। গোপন সূত্র মারফত পুলিশ খবর পায়, পাশের জেলা বুলধানার মেহকর এলাকার এক গ্রামে একটি বাড়িতে আটকে রাখা হয়েছে মেয়েটিকে। খবর পেয়েই পুলিশের একটি দল ওই গ্রামে পৌঁছয়। পুলিশের উপস্থিতি টের পেয়েই মেয়েটিকে সেখান থেকে নিয়ে চম্পট দেন অভিযুক্ত। গ্রেফতারি এড়াতে ওই যুবক ভাইঝিকে নিয়ে এক জায়গা থেকে অন্য জায়গায় পালিয়ে বেড়াচ্ছিলেন বলে জানিয়েছেন ইনস্পেক্টর শ্যামসুন্দর। ওই ব্যক্তির অবস্থানের উপর নজর রাখছিল পুলিশ। শনিবার অওরঙ্গাবাদের একটি বাস স্টপ থেকে অভিযুক্তকে গ্রেফতার করা হয়। উদ্ধার করা হয়েছে মেয়েটিকেও। আরও পড়ুন: শুধু চিনেই ৮০০! মৃত্যুর সংখ্যায় সার্স-কে পিছনে ফেলল করোনা আরও পড়ুন: ‘এগজিট পোল একজ্যাক্ট নয়’, সমীক্ষার ফল উড়িয়ে দাবি বিজেপির মেয়েটি পুলিশকে জানিয়েছে, একটি বাড়িতে আটকে রেখে প্রতি দিন ধর্ষণ করত কাকা। সে আরও জানিয়েছে, কাকা বাড়ির বাইরে গেলে তাকে বাইরে থেকে তালা দিয়ে যেত। কোন কোন জায়গায় মেয়েটিকে নিয়ে গিয়েছিলেন অভিযুক্ত, অন্য কেউ এর সঙ্গে জড়িত রয়েছে কি না ইত্যাদি বিষয় খতিয়ে দেখা হচ্ছে বলে জানিয়েছে পুলিশ। 
প্রেমিককে দিয়ে প্রায় এক বছর ধরে ধর্ষণ করিয়েছেন নিজের মেয়েকে। ধর্ষণের জেরে গর্ভবতী হয়ে পড়েছে ১৪ বছরের নাবালিকা। বর্তমানে সে আট মাসের গর্ভবতী। মা ও মায়ের প্রেমিকের বিরুদ্ধে থানায় অভিযোগ দায়ের করেছে সে। পুলিশ জানিয়েছে, অভিযুক্তদের বিরুদ্ধে পকসো ধারায় মামলা দায়ের করা হয়েছে। দক্ষিণ বেঙ্গালুরুর শহরতলিতে মায়ের সঙ্গেই থাকত ওই নাবালিকা। তার মায়ের সঙ্গে প্রায়শই তাদের বাড়ি আসত মায়ের প্রেমিক বিনয়। ২২ বছরের বিনয় পেশায় অটোচালক। ডাকাতির মামলাতেও সে অভিযুক্ত। নাবালিকার মা একটি অনুষ্ঠান বাড়িতে কাজ করেন। গত দশ বছর ধরে স্বামীকে ছেড়ে মেয়েকে নিয়ে থাকেন তিনি। সপ্তম শ্রেণির পর পড়া ছেড়ে দিতে বাধ্য হয় ওই নাবালিকা। নির্যাতিতা পুলিশকে জানিয়েছে, বিনয় ও তার মা বাড়িতে এক সঙ্গে মদ্যপান করত। প্রায়শই তার মা তাকে বিনয়ের সঙ্গে রাতে শুতে বাধ্য করত। এ ভাবেই মায়ের সহায়তায় দিনের পর দিন তাকে ধর্ষণ করে বিনয়। বিনয়ের সঙ্গে থাকতে আপত্তি জানালে ওই মহিলা বলতেন বিনয়ের সঙ্গে বিয়ে দেওয়া হবে তার। এ ভাবেই মেয়েটি অসুস্থ হয়ে পড়ে। মাকে এ কথা জানালেও তিনি গুরুত্ব দেননি বলে অভিযোগ নাবালিকার। হাসপাতালে না নিয়ে গিয়ে মেয়েকে ওষুধ খেতে বলেন মা। ওই ঘটনার পর বিনয়ও তাদের বাড়ি আসা বন্ধ করে দেয়। এর পর দিদিমাকে গোটা ঘটনা বলে ওই নাবালিকা। দিদিমা হাসপাতালে নিয়ে যেতেই গর্ভবস্থার বিষয়টি সামনে আসে। তারপরই পুলিশে অভিযোগ দায়ের করে নির্যাতিতা নাবালিকা। আরও পড়ুন: জলের কল খুললেই বের হচ্ছে মদ! বাড়ি হয়েছে ‘পাব’ ধর্ষণের ঘটনা নিয়ে এক তদন্তকারী অফিসার বলেছেন, ‘‘পকসো আইনে নির্যাতিতার মা ও বিনয়ের বিরুদ্ধে মামলা দায়ের করা হয়েছে। ডাকাতির মামলা বিনয় এখন জেলে। জিজ্ঞাসাবাদের জন্য আমরা তাকে হেফাজতে নেব। সিঁড়ি থেকে হাত-পা ভেঙে যাওয়ায় নির্যাতিতার মা এখন ঘর বন্দি। সে সুস্থ হলেই আমরা গ্রেফতার করব। ওই দুই অভিযুক্তের সম্পর্কের ব্যাপারে আমরা জানতে পেরেছি। বিনয়কে জেরার পরই বিষয়টি পরিষ্কার হবে।’’ আরও পড়ুন: ক্লাসে ছাত্রীদের সামনেই শিক্ষিকাকে চুম্বন করলেন শিক্ষক!
কাজের টোপ দিয়ে এক তরুণীকে বাড়িতে ডেকে পাঠিয়েছিল তাঁর পরিচিত যুবক। অভিযোগ, ওই যুবক ও তার সঙ্গী তরুণীকে ওই বাড়িরই একটি ঘরে হাত-পা বেঁধে ধর্ষণের চেষ্টা করে। কোনও মতে তাদের হাত থেকে পালিয়ে ঘরের গ্রিলহীন জানলা থেকে ঝাঁপ দিয়ে নিজেকে বাঁচান ওই তরুণী। সোমবার দুপুরে বেলুড়ের চাঁদমারি এলাকার ওই ঘটনায় অভিযুক্ত যুবক সানি মাইতিকে গ্রেফতার করেছে নিশ্চিন্দা থানার পুলিশ এবং আটক করা হয়েছে সঙ্গী নাবালককে। তাদের বিরুদ্ধে ধর্ষণ ও খুনের চেষ্টা, মারধরের মামলা দায়ের করা হয়েছে। তদন্তে পুলিশ জেনেছে, হুগলির আদি সপ্তগ্রামের বাসিন্দা ওই তরুণী রং মিস্ত্রি। দীর্ঘদিন ধরেই তাঁর সঙ্গে পরিচয় রয়েছে মার্বেল মিস্ত্রি সানির। দু’জনে একসঙ্গে কাজও করেন। ওই তরুণী তদন্তকারীদের জানিয়েছেন, সানি তাঁকে নেতাজিনগরে একটি বাড়িতে রঙের কাজ আছে বলেছিল। এক হাজার টাকা অগ্রিম দেবে। সে জন্য সোমবার এসে দেখা করতে। সেই মতো ওই তরুণীকে নিজের ভাড়া বাড়িতে নিয়ে গিয়েছিল সানি। নেতাজিনগরের বাসিন্দা আরতি সরকার নামের এক প্রৌঢ়ার বাড়ির দোতলায় সপরিবার থাকত ওই যুবক। দিন কয়েক আগে স্ত্রী ও ছেলেকে শ্বশুরবাড়িতে পাঠিয়ে দিয়েছিল সানি। তরুণীর দাবি, ওই যুবক তাঁকে জানিয়েছিল, সে একতলায় থাকে। দোতলায় থাকেন আরতিদেবী। তাঁর ঘরই রং করতে হবে। অভিযোগ, ঘর দেখানোর পরে আচমকাই সানি ও এক কিশোর ওই তরুণীকে জোর করে একটা ঘরে ঢুকিয়ে হাত-পা বেঁধে দেয়। সেই ঘরের দরজা বন্ধ করে ভিতরে বসে ছিল ওই দু’জনও। মঙ্গলবার ওই তরুণী বলেন, ‘‘কিছু ক্ষণ পরে আমি বাথরুমে যাব বলায় ওরা পায়ের বাঁধন খুলে দেয়। বাথরুমের দরজা বন্ধ করে গ্রিলহীন জানলা থেকে ঝাঁপ দিই।’’ পুলিশ জানিয়েছে, ঘটনার পরে ঘরের দরজা বাইরে থেকে তালা দিয়ে সানি এবং ওই নাবালক পালায়। পরে পুলিশ গিয়ে তালা ভেঙে তরুণীর ব্যাগ উদ্ধার করে। তবে হাত-পা বেঁধে রাখার কোনও নমুনা ওই ঘরে মেলেনি বলেই দাবি তদন্তকারীদের। বাঁধার সময়ে ওই তরুণী চেঁচামেচি করেছিলেন কি না তা-ও খতিয়ে দেখছে পুলিশ। স্থানীয় সূত্রের খবর, ওই দিন বিকেল সাড়ে তিনটে নাগাদ চাঁদমারির নেতাজিনগরে একটি গলিতে ভারী কিছু পড়ার শব্দ পান স্থানীয়েরা। এর পরেই কয়েক জন বাসিন্দা দেখেন বছর তিরিশের এক তরুণী কোনও মতে হামাগুড়ি দিয়ে গলি থেকে বড় রাস্তার দিকে বেরিয়ে আসছেন। ‘বাঁচাও বাঁচাও’ বলে চিৎকারও করছেন তিনি। স্থানীয় এক ব্যবসায়ী সবিতা সরকার বলেন, ‘‘দোকান থেকে বেরিয়ে এসে তরুণীকে জিজ্ঞাসা করায় ঘটনাটি জানতে পারি। ওঁর থেকে ফোন নম্বর নিয়ে আত্মীয়দের খবর দিই।’’ এর পরে স্থানীয়েরাই একটি টোটোয় চাপিয়ে তরুণীকে বেলুড় স্টেট জেনারেল হাসপাতালে ভর্তি করেন। পরে পরিজনেরা তাঁকে নিয়ে গিয়ে চুঁচুড়া-ইমামবাড়া  হাসপাতালে ভর্তি করেন। চিকিৎসকেরা জানান, তাঁর কোমরে এবং পায়ে চোট লেগেছে। হাওড়া সিটি পুলিশের ডেপুটি কমিশনার (উত্তর) অংশুমান সাহা বলেন, ‘‘ঘটনার খবর পাওয়ার পরেই অভিযুক্তদের খোঁজে তল্লাশি শুরু হয়। রাতেই দু’জনকে ধরা হয়েছে। ওই তরুণীর সঙ্গেও কথা বলে এবং সানিকে পুলিশি হেফাজতে এনে বিস্তারিত জানার চেষ্টা হচ্ছে।’’
জঙ্গলের মধ্যে এক মহিলার বিবস্ত্র দেহ উদ্ধার হল পশ্চিম মেদিনীপুরের শালবনিতে। শনিবার সন্ধ্যায় ঘটনাটি ঘটে পশ্চিম মেদিনীপুরের শালবনির খামারবাড়ে। মৃতার নাম নীচু মাহাতো (৫২)। তাঁর পরিজনদের অভিযোগ, নীচুকে ধর্ষণ করে খুন করা হয়েছে। প্রাথমিক তদন্তে পুলিশ মানছে, ঘটনাটি খুনেরই। খুনের আগে মহিলার উপরে শারীরিক নির্যাতন চালানো হয়েছে কি না সেটা খতিয়ে দেখা হচ্ছে বলে পুলিশ জানিয়েছে। ওই মহিলার পরিজনদের অভিযোগের ভিত্তিতে খুনের মামলা রুজু করেই ঘটনার তদন্ত শুরু হয়েছে। ঘটনায় জড়িত সন্দেহে স্থানীয় এক যুবককে গ্রেফতার করেছে পুলিশ। তাকে জিজ্ঞাসাবাদ করা হচ্ছে। পশ্চিম মেদিনীপুরের জেলা পুলিশ সুপার দীনেশ কুমার বলেন, ‘‘শালবনির ঘটনার তদন্তে সবদিকই খতিয়ে দেখা হচ্ছে। একজনকে গ্রেফতার করা হয়েছে।’’ পুলিশ ও স্থানীয় সূত্রে খবর, ধৃতের নাম দীপু হেমব্রম। বছর ছাব্বিশের ওই যুবকের বাড়ি খামারবাড়ের পাশের গ্রামে। রাতে ঘটনাস্থল থেকে একটি মোবাইল ফোন কুড়িয়ে পায় পুলিশ। ওই ফোনটি না কি ধৃত দীপুরই। সেই সূত্রে তাকে গ্রেফতার করেছে পুলিশ। স্থানীয়দের অনুমান, জঙ্গলে একা পেয়েই মহিলার উপরে শারীরিক নির্যাতন চালিয়েছে অভিযুক্ত। ধরা পড়ে যাওয়ার ভয়ে ওই মহিলাকে খুন করা হয়েছে। ওই মহিলার পরিজনেরা জানান, শনিবার দুপুরে নীচু জঙ্গলে ছাগল চড়াতে যান। বিকেলে ঘরে ফেরেন। ঘরে ফিরে তিনি দেখেন, একটি ছাগল ফেরেনি। সেই ছাগলটিকে আনতে ফের জঙ্গলে যান তিনি। আর ঘরে ফেরেননি। সন্ধ্যা হলেও ঘরে ফিরছেন না দেখে পরিজনেরা তাঁর খোঁজ শুরু করেন। ওই জঙ্গলে গিয়ে তাঁর দেহের খোঁজ মেলে। খবর পেয়ে যান নীচুর ছেলে লেহুল মাহাতো। তাঁর অভিযোগ, ‘‘মাকে ধর্ষণ করে খুন করা হয়েছে। না হলে এ ভাবে বিবস্ত্র দেহ পড়ে থাকত না। আমরা অভিযুক্তের চরম শাস্তি চাই।’’ জঙ্গলে দেহ পড়ে থাকার খবর দ্রুত ছড়িয়ে পড়ে। রাতেই ঘটনাস্থলে পৌঁছয় পুলিশ। মৃতদেহটি উদ্ধার করে ময়নাতদন্তের জন্য মেদিনীপুর মেডিক্যাল কলেজ হাসপাতালের মর্গে পাঠানো হয়।  তদন্তকারীদের অনুমান, গলা টিপে শ্বাসরোধ করেই খুন করা হয়েছে ওই মহিলাকে। পুলিশের এক সূত্রে খবর, মহিলার গলায় না কি অভিযুক্তের নখের দাগ রয়েছে। আঘাতের চিহ্নও রয়েছে। আজ, সোমবার ধৃতকে মেদিনীপুর আদালতে হাজির করানো হবে। তদন্তের প্রয়োজনে ধৃতকে হেফাজতে চাইতে পারে পুলিশ। ঘটনায় যারা জড়িত তাদের শাস্তির দাবিতে এলাকাবাসীও সরব হয়েছেন। রবিবার শালবনি থানায় এসেও এই দাবি জানিয়েছেন তাঁরা।  ঘটনার সঙ্গে কি আরও কেউ জড়িত? পুলিশ জানিয়েছে, প্রাথমিকভাবে জানা যাচ্ছে, একজনই এই কাজ করেছে। আরও কেউ জড়িত কি না তদন্তে তাও খতিয়ে দেখা হচ্ছে। ঘটনার জেরে খামারবাড়ে চাঞ্চল্য ছড়িয়েছে।
দু’দিন ধরে নিখোঁজ উলুবেড়িয়ার রাজাপুরের একাদশ শ্রেণির এক ছাত্রীর দেহ মিলেছিল শনিবার। বাগনান স্টেশনের কাছে রেললাইন থেকে। সহপাঠী তাকে ধর্ষণ করে খুন করেছে, এই অভিযোগকে কেন্দ্র করে রবিবার দুপুরে ধুন্ধুমার কাণ্ড ঘটল রাজাপুরে। পথ অবরোধ তুলতে পুলিশ লাঠি চালাতেই তেতে ওঠে এলাকা। গ্রামবাসীদের সঙ্গে শুরু হয় খণ্ডযুদ্ধ। পুলিশকে লক্ষ্য করে পাল্টা বোমা, ইট এবং অ্যাসিডের বোতল ছোড়া হয়। পুলিশ কাঁদানে গ্যাসের শেল ফাটায়। ঘটনায় জখম হন রাজাপুর থানার ওসি অজয় সিংহ-সহ কয়েকজন পুলিশকর্মী এবং গ্রামবাসী। শেষে পুলিশ বাহিনী এবং র‌্যাফ গিয়ে পরিস্থিতি নিয়ন্ত্রণ করে। গোলমালে জড়িত অভিযোগে ঘটনাস্থল থেকে পুলিশ এক মহিলা-সহ চার জনকে আটক করে। কয়েকটি অ্যাসিডের বোতলও উদ্ধার করা হয়।        ওই ছাত্রীর যে সহপাঠীর বিরুদ্ধে ধর্ষণ করে খুনের অভিযোগ উঠেছে, শুক্রবারই তাকে গ্রেফতার করেছিল পুলিশ। তবে, ছাত্রীকে অপহরণের অভিযোগে। তখনও ছাত্রীর দেহ মেলেনি। সে দিনই তাকে উলুবেড়িয়া আদালতে হাজির করায় পুলিশ। বিচারক ছেলেটিকে পাঁচ দিন পুলিশ হেফাজতে রাখার নির্দেশ দেন।  রাস্তার পাশে শুকনো পাতায় ধরিয়ে দেন গ্রামবাসীরা। সেই আগুন নেভানোর ব্যস্ততা পুলিশের। ছবি: সুব্রত জানা ঠিক কী কারণে এ দিনের গোলমাল? রেল পুলিশের অনুমান, ওই ছাত্রী ট্রেনের সামনে ঝাঁপ দিয়ে আত্মঘাতী হয়েছে। কিন্তু তা মানতে চাননি তার পরিবারের লোকজন এবং গ্রামবাসীদের একাংশ। ধৃত কিশোরই ধর্ষণ-খুনে জড়িত এই অভিযোগ তুলে তাঁরা এ দিন রাজাপুর থানায় গিয়ে ছাত্রীর মৃত্যুর মামলায় এ সংক্রান্ত ধারা যোগ করার দাবি জানান। কিন্তু পুলিশ তা করেনি। এর পরেই গ্রামবাসীরা থানা থেকে বেরিয়ে এসে বেলা আড়াইটে নাগাদ সুমদা বাজারে হোগলা এবং টায়ার জ্বালিয়ে তুলসীবেড়িয়া-কুলগাছিয়া রোড অবরোধ শুরু করেন। যান চলাচল বন্ধ হয়ে যায়। প্রায় দেড় ঘণ্টা অবরোধ চলার পরে পুলিশ লাঠি চালায়। গোলমাল বড় আকার নেয়। কেন নতুন অভিযোগ নিল না রাজাপুর থানা? ওই কিশোরীর বাবার অভিযোগ, ‘‘মেয়েকে তার যে সহপাঠী ধর্ষণ ও খুন করেছে তা জানানো সত্ত্বেও পুলিশ কোনও ব্যবস্থা নেওয়া হয়নি। উল্টে ঘটনাটিকে পুলিশ আত্মহত্যা বলে চালানোর চেষ্টা করছে।’’ এ কথা অস্বীকার করে হাওড়া জেলা (গ্রামীণ) জেলা পুলিশের এক কর্তার দাবি, ‘‘রেল পুলিশ যেহেতু ছাত্রীর মৃত্যুর ঘটনার তদন্ত করছে, তাই তাদের কাছ থেকে এই মামলা হস্তান্তর না-হওয়া পর্যন্ত কিছু করা সম্ভব নয়।’’ রেল পুলিশের এক কর্তা বলেন, ‘‘প্রাথমিক ভাবে মনে হচ্ছে, ওই ছাত্রী আত্মঘাতী হয়েছে। ময়নাতদন্তের রিপোর্টের জন্য আমরা অপেক্ষা করছি। তাতে কিছু পাওয়া গেলে প্রয়োজনমতো ধারা যোগ করা হবে।’’ পুলিশ ও স্থানীয় সূত্রে জানা গিয়েছে, ওই ছাত্রী ও তার সহপাঠীর বাড়ি একই গ্রামে। দু’জনে একই স্কুলের, একই ক্লাসের পড়ুয়া। বাগনানে স্কুলের সরস্বতী পুজো দেখার জন্য ছাত্রীটি বৃহস্পতিবার সকালে বাড়ি থেকে বেরিয়ে যায়। আর ফেরেনি। পরে তার পরিবারের লোকজন খোঁজ নিয়ে জানতে পারেন, সে স্কুলেই যায়নি। কয়েকজন গ্রামবাসীর থেকে তাঁরা জানতে পারেন, ওই সহপাঠীর সঙ্গে মেয়েটিকে ঘুরতে দেখা গিয়েছে। ছাত্রীটির বাবা ছেলেটির বিরুদ্ধে অপহরণের অভিযোগ দায়ের করেন থানায়। জেরায় পুলিশের কাছে ছেলেটি দাবি করেছে, বৃহস্পতিবার সন্ধ্যা পর্যন্ত সে ওই ছাত্রীর সঙ্গে ছিল। তারপরে মেয়েটি বাড়ি যাওয়ার কথা বলে তার কাছ থেকে চলে যায়। তারপর সে আর কিশোরীর বিষয়ে কিছু জানত না। এই দাবি কতদূর ঠিক, তা খতিয়ে দেখা হচ্ছে বলে  পুলিশ জানিয়েছে। 
নাবালিকা আত্মীয়াকে ধর্ষণ ও খুনের ঘটনায় মঙ্গলবার এক যুবক-সহ দু’জনকে ফাঁসির শাস্তি দিয়েছে বারুইপুর আদালত। এ দিন কালিম্পং আদালতও এক মহিলা ও তাঁর দুই শিশু সন্তানকে নৃশংস ভাবে খুনের মামলায় এক যুবককে মৃত্যুদণ্ড দিয়েছে। মুক্তিপণের জন্য ষষ্ঠ শ্রেণির এক ছাত্রীকে খুনের ঘটনায় সোমবার জিরাট-হাটখোলার বাসিন্দা গৌরব মণ্ডল ও কৌশিক মালিককে ফাঁসির সাজা দিয়েছিল চুঁচুড়া আদালত। এই নিয়ে দু’দিনে পশ্চিমবঙ্গে পাঁচ জনকে মৃত্যুদণ্ড দিল বিভিন্ন আদালত। এক নাবালিকাকে ধর্ষণ করে খুনের দায়ে এ দিন সাবির আলি লস্কর ও পালান লস্করকে ফাঁসির সাজা শোনান এ দিন বারুইপুরের ফাস্ট ট্র্যাক আদালতের বিচারক রমেন্দ্রনাথ মাকাল। ওই ঘটনায় এক নাবালকও অভিযুক্ত। তার বিচার চলছে জুভেনাইল আদালতে। ২০০৭ সালের ৯ সেপ্টেম্বর সোনারপুর থানার বনহুগলির জয়কৃষ্ণপুর এলাকায় একটি পুকুর থেকে সাবিরের বছর পনেরো বয়সি এক আত্মীয়ার দেহ উদ্ধার হয়। তাকে ধর্ষণ করে খুন করেছিল সাবির-সহ ওই তিন জন। বারুইপুরের সরকারি কৌঁসুলি তপন মণ্ডল জানান, ঘটনার দিন মেয়েটিকে ডেকে নিয়ে যায় সাবির। বাড়ি থেকে কিছুটা দূরে দুই সঙ্গীকে নিয়ে ওই নাবালিকাকে ধর্ষণের পরে গামছার ফাঁস দিয়ে খুন করে সে। পরে পাশের একটি পুকুরে দেহ ফেলে দেয়। বিচারক এ দিন দোষীদের উদ্দেশে বলেন, ‘‘এই ঘটনা অত্যন্ত ঘৃণ্য। বিরলের মধ্যে বিরলতম অপরাধের জন্য আমি সর্বোচ্চ শাস্তিই ঘোষণা করেছি।’’ তবে দুই দণ্ডিতই আদালতে নিজেদের নির্দোষ বলে দাবি করে। তাদের মধ্যে হেলদোল দেখা যায়নি। আরও পড়ুন: ক্লান্ত হয়ে গেলে যে সম্প্রীতির উৎসবে ঘাটতি পড়বে আমাদের বৌদি ও দুই ভাইপোকে খুনের দায়ে সুরজে ভুজেল নামে এক যুবককে ফাঁসির সাজা দিয়েছেন কালিম্পং জেলা আদালতের বিচারক পার্থসারথি মুখোপাধ্যায়। পৃথক জেলা আদালত হিসেবে এটাই কালিম্পঙের প্রথম ফাঁসির সাজা। ২০১৮ সালের ৩ ফেব্রুয়ারি বৌদি এবং তাঁর ছয় ও আট বছরের সন্তানকে কুপিয়ে খুন করে সুরজে। পুলিশ জানায়, দাদার মৃত্যুর পরে তাঁর সিঙ্কোনা বাগানের চাকরিটি সুরজের বদলে পেয়েছিলেন তার বৌদি। সেই রাগ থেকেই বৌদি এবং ভাইপোদের খুন করে সে। সাজা ঘোষণার পরেও নির্বিকার দেখিয়েছে সুরজেকে। ফাঁসির সাজা হওয়ায় দু’-এক দিনের মধ্যেই সুরজেকে জলপাইগুড়ি সেন্ট্রাল জেলে পাঠিয়ে দেবেন কালিম্পং জেলা জেল কর্তৃপক্ষ। সাধারণত, ফাঁসির সাজাপ্রাপ্তকে আলাদা সেলে রাখতে হয়। কালিম্পং জেলা জেলে সেই পরিকাঠামো নেই।
এক তরুণীকে ধর্ষণ করে তাঁর যৌনাঙ্গে লোহার রড ঢুকিয়ে অত্যাচারের অভিযোগে এক প্রৌঢ়কে গ্রেফতার করল পুলিশ। গত মঙ্গলবার ঘটনাটি ঘটেছে মহারাষ্ট্রের নাগপুরে। পুলিশ জানিয়েছে, ধৃত ওই প্রৌঢ়ের নাম যোগীলাল রাহাংডালে। একটি সুতোকলের সুপারভাইজার হিসেবে কাজ করতেন তিনি। একটি ভাড়াবাড়িতে নিজের ভাইয়ের সঙ্গে থাকতেন ওই তরুণী। ওই বাড়িতেই আরও এক মহিলা এবং যোগীলালও থাকতেন। অভিযোগ, গত ২১ জানুয়ারি তরুণীর ভাইয়ের সঙ্গে ওই মহিলা নিজেদের গ্রামে কিছু কাজের জন্য গিয়েছিলেন। তরুণী তখন বাড়িতে একাই ছিলেন। সেই সুযোগে যোগীলাল তাঁকে ধর্ষণ করার চেষ্টা করেন। তরুণী চিত্কার করার চেষ্টা করলে তাঁর মুখে কাপড় গুঁজে দেন। আরও পড়ুন: চিনে মৃত্যু ছাড়াল ১০০, করোনার হানা এ বার জার্মানিতেও আরও পড়ুন: ‘জোর করে অশ্লীল ভিডিয়ো দেখাতেন’, গণেশ আচার্যের বিরুদ্ধে বিস্ফোরক মহিলা সহকর্মী তরুণী পুলিশকে জানিয়েছেন, অচৈতন্য হয়ে পড়লে যোগীলাল তাঁকে ধর্ষণ করেন। তার পর যৌনাঙ্গে লোহার রড ঢুকিয়ে দেন। ঘটনার তিন দিন পর তরুণী গোটা ঘটনাটি তাঁর ভাইকে জানান। তার পর তাঁরা পুলিশের কাছে যোগীলালের বিরুদ্ধে ধর্ষণের অভিযোগ করেন। সেই অভিযোগের ভিত্তিতে সোমবার যোগীলালকে গ্রেফতার করে পুলিশ।
কেন্দ্রীয় মন্ত্রী অনুরাগ ঠাকুরের ‘গোলি মারো’ মন্তব্য নিয়ে তুমুল বিতর্কের মধ্যেই আরও এক বিজেপি সাংসদের গলায় হুমকির সুর শোনা গেল। তিনি পশ্চিম দিল্লির বিজেপি সাংসদ প্রবেশ বর্মা। সামনেই দিল্লির বিধানসভা নির্বাচন। নিজের সংসদীয় ক্ষেত্রে বিকাশপুরীতে একটি জনসভা থেকে শাহিন বাগের বিক্ষোভকারীদের উদ্দেশে তিনি বলেন, “ওঁরা আপনাদের ঘরে ঢুকে মেয়ে-বোনেদের খুন, ধর্ষণ করবে। এখনও সময় আছে। আগামী দিনে কিন্তু মোদী-শাহ বাঁচাতে আসবে না। এর পরই তিনি বলেন, “ মনে রাখবেন, এটা শুধু মাত্র একটা নির্বাচন নয়। এই নির্বাচনই ঠিক করবে দেশের একতা।” এখানেই থানেননি প্রবেশ। হুমকির সুরে তাঁকে বলতে শোনা যায়, “দিল্লিতে বিজেপি ক্ষমতায় এলে এক ঘণ্টার মধ্যে ফাঁকা করে দেব শাহিনবাগ।” সরকারি জমিতে এক মাসের মধ্যে যে সব মসজিদ গড়ে উঠেছে সেগুলো গুঁড়িয়ে দেওয়ার হুমকিও শোনা গিয়েছে এই বিজেপি সাংসদের গলায়। প্রথমে বিজেপি নেতা কপিল মিশ্র, তার পর অনুরাগ ঠাকুর, এ বার প্রবেশ বর্মার এই বিতর্কিত মন্তব্যে সমালোচনার ঝড় উঠেছে। সোমবারই এক নির্বাচনী জনসভা থেকে অনুরাগ ঠাকুর বলেন, ‘দেশের বিশ্বাসঘাতকদের গুলি করে মারা হবে।’ তাঁর এই মন্তব্য ঘিরে শুরু হয়ে গিয়েছে তুমুল রাজনৈতিক চর্চা। প্রবল সমালোচনার মুখে পড়তে হয়েছে অনুরাগকে। আসরে নেমেছে নির্বাচন কমিশনও। তারা অনুরাগের এই মন্তব্যের রিপোর্টে চেয়ে পাঠিয়েছে। যদিও অনুরাগ সাংবাদিকদের বলেন, “আগে গোটা ভিডিয়োটি দেখা উচিত আপনাদের। তার পর দিল্লিবাসীর মন বুঝুন।”   Having already slaughtered the Economy, Anurag Thakur, under careful guidance of Modi & Shah, is now set to initiate a Civil War. Will CJI Bobde take Suo Moto notice? pic.twitter.com/nMy2F0pSP6 আরও পড়ুন: সরস্বতী পুজোয় বৃষ্টির চোখরাঙানি, শীত ফেরার সম্ভাবনা আরও পড়ুন: ‘দিদি-মোদী এক নয়’, দাবি মমতার ওই দিন উত্তর দিল্লির রিথালায় বিজেপি প্রার্থীর হয়ে প্রচারে গিয়েছিলেন অনুরাগ। সেখানে জনসভার মঞ্চ থেকেই তাঁকে বলতে শোনা যায়, ‘‘দেশের বিশ্বাসঘাতকদের গুলি করে মারুন।’’ জনসভা থেকে তাঁর এই মন্তব্যের পাল্টা উত্তর আসে ‘গুলি করে মারা হবে…।’ অনুরাগের এই মন্তব্য ঘিরে তুমুল বিতর্ক শুরু হয়েছে। অনুরাগ যখন এ ধরনের মন্তব্য করছিলেন, সে সময় ওই মঞ্চে হাজির ছিলেন বিজেপির অনেক নেতা।    শুধু অনুরাগ ঠাকুর বা প্রবেশ বর্মা নয়, কয়েক দিন আগে বিতর্কিত মন্তব্য করার জেরে বিজেপি নেতা কপিল মিশ্রের নির্বাচনী প্রচারের উপর নিষেধাজ্ঞা জারি করেছিল নির্বাচন কমিশন। একটি টুইট করে বিজেপি প্রার্থী কপিল মিশ্র বলেছিলেন, ‘‘শাহিনবাগের মাধ্যমে পাকিস্তান ভারতে ঢুকে পড়েছে। মিনি পাকিস্তান তৈরি হয়েছে দিল্লিতে। পাকিস্তানের দাঙ্গাবাজেরা রাস্তা দখল করে বসে আছে।’’ পরে অন্য আর একটি টুইটে তিনি লেখেন, আগামী ৮ ফেব্রুয়ারি নির্বাচনের দিন দিল্লিতে ভারত বনাম পাকিস্তানের লড়াই হতে চলেছে।” এর পরই ওই বিজেপি নেতার বিরুদ্ধে সাম্প্রদায়িকতা, ঘৃণা ও দুই গোষ্ঠীর মধ্যে উত্তেজনা ছড়ানোর অপরাধে পুলিশকে এফআইআর করার নির্দেশ দেয় কমিশন।
প্রায় ছ’বছর পরে বিচার পেলেন মঙ্গলকোটের ঠাঙাপাড়ার নাবালিকা। কিশোরী অবস্থায় তাঁকে দিনের পর দিন ধর্ষণ করার দায়ে বর্ধমানের পকসো আদালতের বিচারক সৈয়দ নিয়াজুদ্দিন শুক্রবার সাইফুল খানকে দশ বছরের কারাদণ্ড দেন। সঙ্গে ৫০ হাজার টাকা জরিমানাও করা হয়। তা অনাদায়ে আরও দু’বছর জেল খাটারও নির্দেশ দেওয়া হয়েছে। বিচারক তাঁর রায়ে জানিয়েছেন, জরিমানার অর্ধেক টাকা ওই কিশোরীকে দিতে হবে। একই সঙ্গে তাকে ক্ষতিপূরণ বাবদ চার লক্ষ টাকা দিতেও বলেছেন বিচারক। এর জন্য জেলা আইনি পরিষেবা কেন্দ্রকে প্রয়োজনীয় ব্যবস্থা নেওয়ার নির্দেশ দেওয়া হয়েছে। পুলিশ সূত্রে জানা গিয়েছে, ২০১৩ সালের ২৯ মার্চ সন্ধ্যা ৭টা নাগাদ রাস্তার কল থেকে জল আনতে গিয়েছিলেন মেয়েটি। সেই সময়ে তার পথ আটকায় সাইফুল। কিশোরীকে তুলে নিয়ে গিয়ে শিশুবাগানে গামছা দিয়ে মুখ, হাত-পা বেঁধে ধর্ষণ করা হয়। ঘটনার কথা কাউকে জানালে কিশোরীকে খুন করার হুমকি দেয় সাইফুল। এর পরেও ভয় দেখিয়ে মেয়েটিকে বেশ কয়েকবার ধর্ষণ করা হয় বলে অভিযোগ। কিশোরী অন্তঃসত্ত্বা হয়ে পড়লে বিয়ে করার আশ্বাস দেয় সাইফুল। তবে শেষ পর্যন্ত বিয়ে করেনি। ২০১৪ সালের ৮ ফেব্রুয়ারি কন্যা সন্তানের জন্ম দেন ওই কিশোরী। এর পরে মঙ্গলকোট থানায় অভিযোগ দায়ের করা হয়। ১০ ফেব্রুয়ারি গ্রেফতার হয় সাইফুল। এ দিন বিচারক রায়ে জানিয়েছেন, ঘটনার সময়ে কিশোরীর বয়স ছিল ১৫ বছর। নবম শ্রেণিতে পড়ত সে। তার মা ও ভাই মানসিক ভাবে অসুস্থ। কিশোরীর একটি কন্যা সন্তান রয়েছে। ঘটনার জন্য কিশোরী পড়াশোনা থেকে বঞ্চিত হয়েছে। ন্যায় বিচারের স্বার্থে ক্ষতিপূরণ দেওয়া জরুরি বলেও জানান তিনি। সাজাপ্রাপ্তের পরিবার অবশ্য এই রায়ে খুশি নয়। সাইফুল খান আদালতের বাইরে পুলিশের গাড়িতে ওঠার সময় বলে, “আমাকে ফাঁসানো হল। এই রায়ের বিরুদ্ধে হাইকোর্টে যাব।’’ মামলার সরকার পক্ষের আইনজীবী শিবরাম ঘোষাল বলেন, “ওই কিশোরীর কন্যার পিতৃপরিচয় জানার জন্য আদালতের নির্দেশে ডিএনএ পরীক্ষা হয়। সেন্ট্রাল ফরেন্সিক ল্যাবরেটরির পরীক্ষায় সাইফুলকেই বাবা বলে জানানো হয়। ২০১৪ সালের ২৩ জুন চার্জশিট পেশ করে পুলিশ। বিচার চলাকালীন জামিন পেয়েছিল সাইফুল। বুধবার তাকে দোষী সাব্যস্ত করে জেল-হাজতে পাঠান বিচারক।’’
নির্ভয়া ধর্ষণ-খুন কাণ্ডে চার অপরাধীর ফাঁসির দিন ক্ষণ ঘোষণার পরেও আইনি টানাপড়েন চলছে। এর মধ্যেই বিহারের মুজফফরপুরের হোমে নাবালিকাদের ধর্ষণ কাণ্ডে অভিযুক্তদের দোষী সাব্যস্ত করল দিল্লির আদালত। অভিযুক্ত ২০ জনের মধ্যে ১৯ জনকে দোষী সাব্যস্ত করা হয়েছে। রায় ঘোষণা হবে ২৮ জানুয়ারি সকাল ১০টায়। ২০১৮ সালে প্রকাশ্যে আসে মুজফফরপুরের ‘সেবা সঙ্কল্প এবং বিকাশ সমিতি’ নামে একটি স্বেচ্ছাসেবী সংস্থা পরিচালিত ‘বালিকা গৃহ’ নামে ওই হোমের ঘটনা। জানা যায়, সাত থেকে ১৭ বছর বয়স্ক ৩৪ জন নাবালিকাকে হোমে চটুল গানের সঙ্গে নাচতে বাধ্য করা হত। এমনকি মাসের পর মাস আটকে রেখে তাদের মাদক খাইয়ে ধর্ষণও করা হত। কয়েক জন নাবালিকাকে গর্ভপাতেও বাধ্য করা হয়েছিল বলেও অভিযোগ ওঠে। নৃশংসতার বিবরণ শুনে শিউরে উঠেছিল গোটা দেশ। আর তাতে অভিযুক্ত হিসাবে নাম উঠে আসে ওই স্বেচ্ছাসেবী সংস্থারই প্রধান ব্রজেশ ঠাকুরের। অপরাধের মূলচক্রী ব্রজেশকে এ দিন পকসো আইনে দোষী সাব্যস্ত করেছে দিল্লির ওই আদালত। ঘটনায় অপরাধমূলক ষড়যন্ত্র-সহ নানা অপরাধে দোষী সাব্যস্ত হয়েছেন আট জন মহিলা। দোষীদের তালিকায় রয়েছেন বিহারের পিপলস পার্টির এক প্রাক্তন বিধায়কও। যে যে ধারায় অভিযোগ তাতে দোষীদের যাবজ্জীবন পর্যন্ত হতে পারে। যাঁরা সাক্ষী দিয়েছিলেন তাঁদের বয়ান ‘বিশ্বাসযোগ্য’ নয় বলে আদালতে আবেদন করেছিলেন ব্রজেশ। কিন্তু, গত শনিবার সেই আবেদন খারিজ করে দেয় আদালত। আরও পড়ুন: পথে হল দেরি, মনোনয়ন জমা দিতে পারলেন না কেজরী ব্রজেশ ঠাকুরের স্বেচ্ছাসেবী সংস্থাটি ছিল সরকারি সাহায্যপ্রাপ্ত। এই কেলেঙ্কারি প্রকাশ্যে আসার পর তাতে রাজনৈতিক নেতা এবং আমলাদের নামও জড়িয়ে যায়। চাপে পড়ে,  সে সময় পদত্যাগ করতে বাধ্য হন বিহারের তৎকালীন সমাজকল্যাণ মন্ত্রী মঞ্জু শর্মা। কারণ, তাঁর স্বামীর সঙ্গে ব্রজেশের ঘনিষ্ঠতার অভিযোগ ওঠে। ঘটনায় উচ্চ পর্যায়ের তদন্তের নির্দেশ দিয়েছিল বিহার সরকার। শেষ পর্যন্ত তদন্তভার দেওয়া হয় সিবিআইকে। আরও পড়ুন: এক এক করে ফাঁসি দেওয়া হোক দণ্ডিতদের, বললেন নির্ভয়ার মা ২০১৭ সালে বিহারের হোমগুলি নিয়ে একটি সমীক্ষা চালায় মুম্বইয়ের টাটা ইনস্টিটিউট অব সোশ্যাল সায়েন্সেস (টিস)। টিসের রিপোর্টেই মুজফফরপুরের ওই হোমে নাবালিকাদের উপর যৌন অত্যাচার চালানোর কথা উল্লেখ করা হয়েছিল। শেষ পর্যন্ত ২০১৮ সালের ৩১ মে ওই ঘটনায় অভিযোগ দায়ের করা হয়। পটনা মেডিক্যাল কলেজ হাসপাতালের বোর্ড তাদের রিপোর্টেও ৩৪ জন নাবালিকাকে ধর্ষণের কথা উল্লেখ করে। ব্রজেশের হোম থেকে নিখোঁজ হয়ে যায় ১১ জন মহিলা। তাঁদের খুন করে দেহ লোপাট করা হয়েছিল বলে অভিযোগ ওঠে। তবে সিবিআই কোর্টে জানিয়ে দেয়, হোমের কোনও মেয়েকেই খুন করা হয়নি।
মেয়েটির মা-বাবা তো চাইবেনই— অপরাধীদের ফাঁসি হোক। তাঁরা যে সব কিছু হারিয়েছেন। কারও মৃত্যু কামনা করা, ঘৃণার এই চরম প্রকাশ, তা তাঁদের কাছ থেকে প্রত্যাশিত। কিন্তু তাঁদের সামনে মানসিক শান্তি পাওয়ার জন্য যদি অন্য আর একটি রাস্তা খোলা থাকত, আমার দৃঢ় বিশ্বাস তাঁরা সেই পথটিই বেছে নিতেন।’’ বলছিলেন লেসলি আডউইন। ‘ইন্ডিয়াজ় ডটার’-এর পরিচালক। ২০১২-র এক ডিসেম্বর রাতে রাজধানীর রাজপথে চলন্ত বাসে ধর্ষিতা নির্ভয়াকে নিয়ে তৈরি করা সেই তথ্যচিত্র এখনও দেখানো নিষিদ্ধ এ দেশে।  রোম থেকে আনন্দবাজারকে দেওয়া সাক্ষাৎকারে লেসলি বললেন সেই ‘অন্য পথ’-এর কথা। যে পথটি, তাঁর ধারণা, মৃত্যুদণ্ডের বিকল্প হিসেবে স্বেচ্ছায় বেছে নিতেন নির্ভয়ার মা-বাবা। কী সেই পথ? লেসলির কথায়, ‘‘এই চার জনকে গত পাঁচ বছর ধরে মৃত্যুর জন্য তিলে তিলে প্রস্তুত করে, তার পরে এক দিন ভোর ছটায় ঘুম থেকে তুলে ফাঁসি কাঠে লটকে দেওয়ার থেকে যদি তাদের ছোটবেলা থেকে শেখানো যেত যে ছেলে ও মেয়েদের মধ্যে কোনও ফারাক নেই, মেয়েদেরও সম্মান করতে হয়, তা হলে অনেক বেশি কাজ হত। আমি নির্ভয়ার পরিবারের সঙ্গে খুব ঘনিষ্ঠ ভাবে মিশেছি। দেখেছি, কী সুন্দর মানুষ তাঁরা। আমার দৃঢ় ধারণা, তাঁদের জিজ্ঞাসা করা হলে মৃত্যুর বদলে শিক্ষার পথটাই বেছে নিতেন তাঁরা।’’ কথা বলতে বলতে পাঁচ বছর আগের সেই দিনগুলোয় ফিরে গেলেন তিনি। যখন তিহাড় জেলে ধর্ষণে অভিযুক্ত ও সাজাপ্রাপ্ত একাধিক বন্দির সাক্ষাৎকার নিচ্ছেন। এবং আস্তে আস্তে পাল্টে যাচ্ছে ধর্ষণ ও ধর্ষক সংক্রান্ত সব ধারণা। বললেন, ‘‘আমি ভেবেছিলাম এই দানবগুলোর (নির্ভয়ার ধর্ষকেরা) সঙ্গে কথা বলার সময়ে নিজেকে ঠিক রাখতে পারব না। মানসিক প্রস্তুতি নেওয়ার জন্য পুলিশ কর্তার কাছ থেকে তাই তিহাড় জেলে বন্দি অন্য ধর্ষকদের সঙ্গে কথা বলার অনুমতি চেয়েছিলাম। পেয়েও গিয়েছিলাম। একের পর এক সেই সব ধর্ষকের সঙ্গে কথা বলতে শুরু করে আমি আস্তে আস্তে বুঝতে পারি যে, সমাজ আমাদের ছোটবেলা থেকে যে-ভাবে লিঙ্গবৈষম্যের পাঠ দেয়, তাতে যে কোনও ধর্ষণের দায়ভার শুধু ধর্ষক নয়, আমাদের উপরেও এসে বর্তায়। রাত্রিবেলা শুধু ‘খারাপ মেয়েরা’ রাস্তায় বেরোয়, ছেলেরা ‘যা খুশি তাই’ করতে পারে, ‘নিচু জাতের’ মানুষের জীবনের কোনও মূল্য নেই— এই সব কথাগুলো শুনতে শুনতেই তো বড় হয়েছে এই ধর্ষকেরা। তিহাড়ে বসে আমায় একটা ছেলে বলেছিল, একটা পাঁচ বছরের দলিত মেয়েকে ধর্ষণ করার সময়ে তার মনে এক বারের জন্যও কোনও দ্বিধা বা অনুতাপ হয়নি। কারণ সে বিশ্বাস করে যে এক জন দলিতের জীবন সত্যিই মূল্যহীন!’’ এই সব ধর্ষকের সঙ্গে কথা বলতে বলতে লেসলি শেষ পর্যন্ত যখন নির্ভয়ার ধর্ষকদের মুখোমুখি হলেন, ‘‘তত ক্ষণে আমার একটা ধারণা হয়ে গিয়েছে যে, আমার প্রশ্নের কী ধরনের উত্তর দেবে ওরা। যান্ত্রিক, যেন অনেক আগে থেকে ঠিক করা। তত দিনে সেই সব উত্তর শুনে রেগে যাওয়ার ক্ষমতাটুকুও হারিয়ে ফেলেছি আমি। বুঝে গিয়েছি, এক গভীর ব্যাধি সমাজের পুরো কাঠামোয় ছড়িয়ে পড়েছে।’’ এই ব্যাধি যে শুধু ভারতের নিজস্ব নয়, বরং এর শিকড় ছড়িয়ে আছে পৃথিবীর সব প্রান্তে, সব পুরুষতান্ত্রিক সামাজিক কাঠামোর মধ্যে, সে কথাও মনে করিয়ে দিয়েছেন লেসলি। ‘‘একের পর এক ঘটে চলা নারকীয় ঘটনার মধ্যে পুরুষতান্ত্রিক সমাজের বিভাজনের অভিসন্ধিই লুকিয়ে রয়েছে’’, বলছেন লেসলি। তাঁর মতে, ‘‘ছোটবেলা থেকেই ছেলেদের বুঝিয়ে দেওয়া হয় যে, তারা সব দিক থেকেই ভাল। তারা যা খুশি তা-ই করতে পারে। অন্য দিকে, ‘ভাল মেয়ে’ বা ‘খারাপ মেয়ে’র তকমা এঁটে দেওয়া হয় মহিলাদের গায়ে। আর যে ‘খারাপ মেয়ে’ তার সঙ্গে ‘যা কিছু তা-ই’ করা চলে।’’   ‘‘নির্ভয়ার এক ধর্ষক আমাকে বলেছিল, সে কোনও ভুল কাজ করেনি। নির্ভয়ার অবস্থার জন্য নির্ভয়া নিজেই দায়ী। শুধু তা-ই নয়, নির্ভয়ার সঙ্গে যা যা করা হয়েছিল, তা তাকে ‘উচিত শিক্ষা’ দেওয়ার জন্য’’, জানালেন লেসলি। তাঁর কথায়, ‘‘আমরাই তো ছোটবেলা থেকে ছেলেদের এই চিন্তাধারা মাথার ভিতরে ঢুকিয়ে দিই। তার পরে যখন তারা ধর্ষণ করে, হতবাক হই। এটা আমাদেরই দ্বিচারিতা! ঠিক শিক্ষার মাধ্যমে যত ক্ষণ না একদম ছোট্টবেলা থেকে বাচ্চাদের শেখাতে পারব যে লিঙ্গ, বর্ণ, গায়ের রং, ধর্ম, জাত, কোনও কিছুর নিরিখেই মানুষের মধ্যে বিভাজন করা যায় না, যদি তাদের না শেখাতে পারি যে আমরা সবাই মানুষ, আমরা সবাই এক, তা হলে ধর্ষণের মতো ঘটনা কিছুতেই আটকানো যাবে না। না ভারতে। না পৃথিবীর অন্য কোথাও!’’ তাই এনকাউন্টার বা ফাঁসি নয়, সঠিক শিক্ষার মাধ্যমে চিন্তাধারার বিকাশই ধর্ষণের মতো ঘৃণ্য অপরাধ কমাতে সাহায্য করবে বলে মনে করেন লেসলি। মৃত্যুদণ্ড দিয়ে ‘দায়মুক্ত’ হওয়ার এই প্রবণতাকেই বিপজ্জনক মনে করেন তিনি। ‘‘আমরা যদি মনে করি চারটে লোককে ফাঁসি দিয়ে আমাদের সমাজকে ক্যানসারমুক্ত করব, তা হলে খুবই ভুল ভাবব। ধর্ষণের মতো অত্যন্ত হিংসাত্মক কাজ কোনও অসুখ নয়। অসুখের উপসর্গ মাত্র। লিঙ্গবৈষম্যের ব্যামো যত দিন না আমাদের মন থেকে দূর হচ্ছে, এ সমাজের অসুখও সারবে না!’’
‘গুড়িয়া’ গণধর্ষণ কাণ্ডে ছ’বছর পর দু’জনকে দোষী সাব্যস্ত করল দিল্লির একটি আদালত। পাঁচ বছরের শিশুকন্যাকে অপহরণ করে ধর্ষণের অভিযোগ ছিল তাদের বিরুদ্ধে। আগামী ৩০ জানুয়ারি ওই দু’জনকে সাজা শোনাবে আদালত। শনিবার দিল্লির একটি পকসো আদালতে এই মামলার শুনানি চলছিল। সেখানে মনোজ শাহ এবং প্রদীপ কুমার নামের দুই যুবককে দোষী সাব্যস্ত করেন অতিরিক্ত দায়রা আদালতের বিচারক নরেশ কুমার। বিচারক নরেশ কুমার বলেন, ‘‘এই ঘটনা সমাজের বিবেকবোধে নাড়া দিয়েছে। আমাদের সমাজে যে শিশুকন্যাকে দেবী হিসেবে পুজো করা হয়, তার উপরেই নৃশংস অত্যাচার চালানো হয়েছে। মাত্র পাঁচ বছর বয়সে ভয়াবহ নৃশংসতার শিকার হতে হয়েছে শিশুটিকে।’’ আরও পড়ুন: স্কুলের মধ্যে ছাত্রীকে ধর্ষণের চেষ্টা পুলিশ অফিসারের, অভিযোগ ঘিরে রণক্ষেত্র হাড়োয়া​ আদালতের রায় তাঁরা সন্তুষ্ট বলে জানিয়েছেন নির্যাতিতা ওই শিশুর বাবা। সংবাদমাধ্যমে তিনি বলেন, ‘‘দু’বছর আগেই শুনানি শেষ হয়ে যেতে পারত। তবে ছ’বছর পরেই সই। শেষমেশ সুবিচার পেলাম।’’ নির্ভয়াকাণ্ডের ক্ষত তখনও দগদগে। তার চার মাসের মাথায় ‘গুড়িয়া’ কাণ্ড সামনে আসে। ২০১৩-র ১৫ এপ্রিল পূর্ব দিল্লির গাঁধীনগরে দুই অপরাধী মিলে পাঁচ বছরের একটি মেয়েকে অপহরণ করে বাড়ির বেসমেন্টে নিয়ে গিয়ে ধর্ষণ করে। ধর্ষণের পর তার যৌনাঙ্গে মোমবাতি এবং বোতলও ঢুকিয়ে দেয় তারা। আরও পড়ুন: গাড়িতে ট্রাকের ধাক্কা, গুরুতর আহত হলেন শাবানা আজমি​ মেয়েটি মারা গিয়েছে ভেবে তার অসাড় দেহ ফেলে পালিয়ে যায় দুষ্কৃতীরা। দীর্ঘ ৪০ ঘণ্টা পর মেয়েটিকে উদ্ধার করে পুলিশ। পরে বিহারের মুজফ্ফরপুর এবং দারভাঙা থেকে মনোজ এবং প্রদীপকে গ্রেফতার করা হয়। সেই থেকে দীর্ঘ পাঁচ বছর ধরে মোট ৫৭ জনের সাক্ষ্যগ্রহণ চলছিল।
চার জন ধর্ষককে ক্ষমা করার আর্জি জানানোয় প্রবীণ অ্যাডভোকেট ইন্দিরা জয়সিংহের বিরুদ্ধে শনিবার তোপ দাগলেন নির্ভয়ার মা আশা দেবী। বললেন, ‘‘কে ইন্দিরা জয়সিংহ? এই কথাটা উনি বলেছেন, এটা বিশ্বাসই করতে পারছি না। ওঁর (ইন্দিরা জয়সিংহ) মতো কয়েক জনের জন্যই ধর্ষিতারা এ দেশে যথাযথ বিচার পান না।’’ ২০১২ সালে দিল্লিতে নির্ভয়াকে ধর্ষণ ও খুনের দায়ে চার জনের প্রাণদণ্ডাদেশ দিয়েছে সুপ্রিম কোর্ট। সেই আদেশ কার্যকর হবে ফেব্রুয়ারির ১ তারিখে। প্রয়াত প্রাক্তন প্রধানমন্ত্রী রাজীব গাঁধীর আততায়ী নলিনীকে যে ভাবে ক্ষমা করেছিলেন সনিয়া গাঁধী, শুক্রবার সে কথা মনে করিয়ে দিয়ে প্রবীণ অ্যাডভোকেট ইন্দিরা জয়সিংহ চার ধর্ষককে ক্ষমা করে দেওয়ার আর্জি জানান নির্ভয়ার মা আশা দেবীর কাছে। নির্ভয়ার মাকে উদ্দেশ্য করে ইন্দিরা বলেন, ‘‘আমরা আপনার কষ্ট বুঝতে পারছি। আপনার সঙ্গেই রয়েছি। তবে সনিয়া গাঁধী যেমন রাজীব গাঁধীর আততায়ী নলিনীকে ক্ষমা করেছিলেন, সেই মতো নির্ভয়ার মায়েরও উচিত ধর্ষকদের ক্ষমা করে দেওয়া।’’ এর প্রেক্ষিতে এ দিন আশা দেবী বলেন, ‘‘কে ইন্দিরা জয়সিংহ? উনি আমাকে পরামর্শ দেওয়ার কে? গোটা দেশ যখন ধর্ষকদের ফাঁসি চাইছে, তখন বুঝতে পারছি, ওঁর (ইন্দিরা জয়সিংহ) মতো কয়েক জনের জন্যই ধর্ষিতারা এ দেশে যথাযথ বিচার পান না।’’ নির্ভয়ার মা এও জানিয়েছেন, টানা সাত বছর ধরে মামলা চলার সময় সুপ্রিম কোর্টে প্রবীণ অ্যাডভোকেট ইন্দিরা জয়সিংহের সঙ্গে তাঁর বেশ কয়েক বার দেখা হয়েছে। কিন্তু কী ভাবে দিন কাটাচ্ছেন তিনি, আশা দেবীর কাছে তা এক বারও জানতে চাননি ইন্দিরা। তাঁর কথায়, ‘‘ধর্ষকদের পক্ষ নিয়েই ওঁদের (ইন্দিরা জয়সিংহ) রোজগার হয়। তাই ধর্ষণের ঘটনা ভারতে বন্ধ হয় না।’’
"নির্ভয়ার চার ধর্ষককে একসঙ্গে ফাঁসি দেবে ভারত সরকার। কঠিন-কঠোর সাজা দিয়ে ভবিষ্যতের ধর্ষকদের মনে ভয় ঢোকানোই এই ফাঁসির লক্ষ্য। আর কোনও দুষ্কৃতী ভবিষ্যতে যেন ধর্ষণ করার চিন্তাও মনে না জায়গা দেয়। কিন্তু মৃত্যুদণ্ড কি সত্যিই ধর্ষণ বা নারী নির্যাতন কমাবে?  কঠোর সাজা অপরাধ কমায়, এই প্রতিরোধী (ডেটারেন্স) তত্ত্ব কতটা বিশ্বাসযোগ্য? ভারতের আইন কমিশনের ৩৫তম রিপোর্টে ১৯৬৭ সালে বলা হয়েছিল, হ্যাঁ মৃত্যুদণ্ড অপরাধ কমায় এই ধারণার মধ্যে সত্যতা আছে। যদিও একই সঙ্গে রিপোর্টে এটাও বলা হয়েছিল, এ ব্যাপারে নানা দেশের তথ্য পরিসংখ্যান পরস্পরবিরোধী। তাতে এটা প্রমাণ হয় না মৃত্যুদণ্ড অপরাধ কমায়। আবার কমায় না, এটাও প্রমাণ হয় না। কিন্তু সমাজের চিন্তক ও বিশিষ্টেরা এটাই মনে করেন যে মৃত্যুদণ্ড অপরাধ কমায়। তাঁদের এই চিন্তা কমিশনের কাছে বিশ্বাসযোগ্য বলে মনে হয়েছে। সুপ্রিম কোর্টও মৃত্যুদণ্ডের আদেশ দেওয়ার সময় এই ‘ডেটারেন্স’ বা প্রতিরোধী তত্ত্বকে সমর্থন করেছে। যদিও অধিকাংশ সময়ই তারা এই ব্যাপারে বিশেষজ্ঞের অভিমত এবং সমাজের চাহিদা বা জনমতের উপর নির্ভর করেছে। ২০১৫ সালে সর্বশেষ আইন কমিশন রিপোর্ট (রিপোর্ট নং ২৬২) কিন্তু মৃত্যুদণ্ড নিয়ে সম্পূর্ণ বিপরীত কথা বলেছে। বিচারপতি এ পি শাহের নেতৃত্বাধীন আইন কমিশন স্পষ্ট বলেছে, পরিসংখ্যানবিদ, বিশেষজ্ঞ, তাত্ত্বিকদের বহু বছরের গবেষণা ও বিতর্কের পরে আজ এ বিষয়ে একটা মতৈক্যে পৌঁছনো গিয়েছে যে যাবজ্জীবন বন্দিত্বের চেয়ে মৃত্যুদণ্ডের আদেশে সমাজে বাড়তি কোনও সুফল হয় না। গত পঞ্চাশ বছরের ইতিহাস ঘেঁটে, দেশের পর দেশের গবেষণা বিশ্লেষণ করে তাঁরা দেখিয়েছেন মৃত্যুদণ্ড ধর্ষণের বিরুদ্ধে কোনও বাড়তি প্রতিরোধ গড়ে তোলে না। রাষ্ট্রপুঞ্জ মৃত্যুদণ্ডের বিরুদ্ধে প্রস্তাব নেওয়ার সময়ও বার বার বলেছে মৃত্যুদণ্ড বা ফাঁসির সাজা অপরাধ কমায়, এটা স্রেফ গল্পকথা বা মিথ। শেষ পর্যন্ত আইন কমিশন সন্ত্রাসবাদী অপরাধ ছাড়া আর সমস্ত ক্ষেত্রে মৃত্যুদণ্ড বিলোপের সুপারিশ করেছে। আইন কমিশনের অমূল্য এই রিপোর্টের সুপারিশ অবশ্য ভারত সরকার গ্রহণ করেনি। ঘোষিত ভাবে বর্জনও করেনি। কার্যক্ষেত্রে উল্টোটাই করছে। ২০০৪ সালে ধনঞ্জয় চট্টোপাধ্যায়ের ফাঁসির পর আট বছর এ দেশে ফাঁসি বন্ধ ছিল। কিন্তু তার পরে পর পর ফাঁসি দেওয়া হয়েছে আজমল কাসব (২০১২), আফজল গুরু (২০১৩) এবং ইয়াকুব মেমনকে (২০১৫)। ২০১২ সালে নির্ভয়ার ধর্ষণ ও হত্যার ঘটনার পর দেশব্যাপী প্রবল প্রতিক্রিয়ার মুখে ভারত সরকার এ ব্যাপারে নয়া আইন প্রণয়নের জন্য বিচারপতি জে এস বর্মার নেতৃত্বে তিন সদস্যের কমিশন বানিয়েছিল। ধর্ষণের অপরাধে কী সাজা সুপারিশ করেছে বর্মা কমিশন? ধর্ষণের অপরাধে মৃত্যুদণ্ডের দাবিকে সরাসরি নস্যাৎ করেছে। কমিশনের মতে ধর্ষণের অপরাধে মৃত্যুদণ্ড দিলে সেটা হবে একটা পশ্চাৎমুখী পদক্ষেপ। বর্মা কমিশনও বলেছে, অপরাধ প্রতিরোধের তত্ত্ব কেবল একটা উপকথা বা ‘মিথ’। মানবাধিকার সংগঠনগুলির দেওয়া তথ্য মেনে নিয়ে বর্মা কমিশন বলেছে, এ দেশে মৃত্যুদণ্ড কার্যকর হওয়া খুব কমে গেলেও হত্যা বা খুনের সংখ্যা কমেছে। অর্থাৎ খুনের মতো অপরাধ কমাতে ফাঁসির সংখ্যা বাড়াতে হয়নি। বর্মা কমিশন প্রবল চাপের মুখেও মৃত্যুদণ্ড সুপারিশ করেনি। বরং অপরাধ প্রমাণ হলে ধর্ষককে জীবনের শেষ দিন পর্যন্ত কারাবন্দি রাখার সুপারিশ করেছে। বর্মা কমিশন স্পষ্ট করেছে, মৃত্যুদণ্ড দিলে খুন বা ধর্ষণের মতো অপরাধ কমে, না দিলে অপরাধ বাড়ে— এমন কোনও প্রমাণ তাঁরা পাননি।  বিচারপতি এ পি শাহের নেতৃত্বাধীন আইন কমিশন, এবং বিচারপতি জে এস বর্মার নেতৃত্বাধীন বর্মা কমিশন মৃত্যুদণ্ড দেওয়ার পিছনে জনমতের প্রভাবকে যুক্তি হিসেবে দেখানোর জন্য সুপ্রিম কোর্ট ও রাজনীতিকদের তীব্র সমালোচনা করেছে। বলেছে, তা হলে তো সতীদাহ, বাল্যবিবাহ, পণপ্রথা বা অস্পৃশ্যতার মতো অপরাধ কোনও দিনই সমাজ থেকে লুপ্ত করার জন্য আইন করা যেত না। রাজনীতিকদের দায়িত্ব সঠিক মনোভাব বা জনমত তৈরি করা। প্রভাবিত হয়ে তাতে শামিল হওয়া নয়। আক্ষেপ, জনমত তৈরিতে গুরুত্বপূর্ণ ভূমিকা যার, সেই সংবাদমাধ্যমও ধর্ষকদের ফাঁসির দাবিকে জোরদার ভাবে পেশ করে থাকে। সম্প্রতি হায়দরাবাদে এক তরুণীর ধর্ষণ ও খুনের অভিযোগে গ্রেফতার চার ব্যক্তিকে পুলিশ গুলি করে মেরে ফেলার মতো জঘন্য ঘটনাকেও ‘উচিত শাস্তি’ বলে দেখাল অনেক চ্যানেল। ন্যায়বিচারের জন্য সমাজের কান্নাকে মৃত্যুদণ্ডের অজুহাত করা, বা সে কান্নাকে থামানোর জন্য মৃত্যুদণ্ডকে ব্যবহার করা— কোনওটাই এ দেশের সেরা আইন বিশেষজ্ঞেরা সমর্থন করেননি। 
ফাঁসির খবর দেখা ও পড়ার সময়ে সে কথাটা মনে রাখা চাই।"
"ফের ধর্ষণের অভিযোগ উঠল দক্ষিণ দিনাজপুরের কুমারগঞ্জে। বুধবার দুপুরে ষষ্ঠ শ্রেণির এক ছাত্রীকে বাড়ির সামনে থেকে জোর করে তুলে নিয়ে গিয়ে প্রতিবেশী এক ব্যক্তি ধর্ষণ করে বলে অভিযোগ। বৃহস্পতিবার নির্যাতিতা কিশোরীর বাবা কুমারগঞ্জ থানায় অভিযোগ দায়ের করেন। পুলিশ সূত্রে জানা গিয়েছে, অভিযুক্ত বছর ছত্রিশের ওই যুবক বিবাহিত। নির্যাতিতার বাড়ির কাছেই তাঁর বাড়ি। তবে অভিযুক্তের পরিবার ওই অভিযোগ অস্বীকার করেছে।
কয়েক দিন আগে কুমারগঞ্জ থানা এলাকায় গণধর্ষণের পরে খুন করে এক তরুণীর দেহ পুড়িয়ে দেওয়ার অভিযোগ উঠেছিল। ওই ঘটনার রেশ কাটতে না কাটতে ফের কিশোরী ধর্ষণের অভিযোগে ক্ষোভ ছড়িয়েছে। তৃণমূল নেতা তথা প্রাক্তন মন্ত্রী শঙ্কর চক্রবর্তী বলেন, ‘‘দ্রুত অভিযুক্তকে গ্রেফতার করে কড়া পদক্ষেপ করতে পুলিশকে বলা হয়েছে।’’ জেলার পুলিশ সুপার দেবর্ষি দত্ত জানান, অভিযোগ পেয়ে তদন্ত শুরু হয়েছে। পুলিশ সূত্রে খবর, এ দিন নির্যাতিতা কিশোরীকে স্থানীয় গ্রামীণ হাসপাতালে নিয়ে গিয়ে ডাক্তারি পরীক্ষা করানো হয়। শুক্রবার তাকে বালুরঘাট হাসপাতালে নিয়ে যাওয়া হবে। নির্যাতিতার বাবা পুলিশের কাছে লিখিত অভিযোগে জানান, বুধবার বেলা সাড়ে ১১টা নাগাদ তাঁর মেয়ে বাড়ির সামনের রাস্তায় বসেছিল। সেই সময় অভিযুক্ত যুবক তার মুখ গামছা দিয়ে বেঁধে একটি পুকুরের ধারে নির্জন জঙ্গলে নিয়ে গিয়ে ধর্ষণ করে। কিশোরীর চিৎকারে আশপাশের লোকজন চলে আসে। অভিযুক্ত পালিয়ে যায়। পুলিশ সূত্রে খবর, এ দিন ধর্ষণের অভিযোগ দায়ের হতেই বিক্ষোভের আশঙ্কায় কুমারগঞ্জ থানা নিরাপত্তা বলয়ে মুড়ে দেওয়া হয়। থানার মূল গেটের সামনে বসানো হয় লোহার ব্যারিকেড। অভিযুক্তকে ধরতে পুলিশ তল্লাশিতে নামলেও এ দিন রাত পর্যন্ত তাঁর হদিস মেলেনি। ওই কিশোরীর পরিবার সূত্রে জানা গিয়েছে, বুধবার পৌষ সংক্রান্তিতে তার বাবা ও ঠাকুরমা বৈদ্যনাথধাম সংলগ্ন আত্রেয়ী নদীতে স্নান করতে গিয়েছিলেন। সেই সময় ওই কিশোরী ও তার মা বাড়িতে ছিলেন। ঠান্ডার জন্য বাড়ির সামনের রাস্তায় বসে রোদ পোহাচ্ছিল ওই কিশোরী। তার মা বাড়িতে রান্না করছিলেন। অভিযোগ, সেই সময় প্রতিবেশী ওই যুবক তাকে জোর করে তুলে নিয়ে গিয়ে ধর্ষণ করে। কয়েক দিন আগে কুমারগঞ্জে তরুণীকে গণধর্ষণ করে খুনের ঘটনায় অভিযুক্ত তিন জনকে গ্রেফতার করা হলেও পুলিশ এখনও পর্যন্ত চার্জশিট দিতে পারেনি বলে অভিযোগ। তার মধ্যেই একই থানা এলাকায় ফের কিশোরী ধর্ষণের অভিযোগে ক্ষুব্ধ এলাকাবাসী।"
ছ’বছরের এক নাবালিকাকে ধর্ষণ করে খুন করার অভিযোগ উঠেছিল এক ব্যক্তির বিরুদ্ধে। সেই অভিযুক্ত ব্যক্তিকে শাস্তি দিতে আইন নিজেদের হাতে তুলে নিলেন গ্রামবাসীরা। পেট্রল ঢেলে প্রকাশ্যে পুড়িয়ে মারলেন ওই অভিযুক্ত ব্যক্তিকে। সম্প্রতি এই ঘটনা ঘটেছে মেক্সিকোর ছিয়াপাস প্রদেশের একটি গ্রামে। ছয় বছরের ওই নাবালিকার সম্প্রতি খোঁজ পাওয়া যাচ্ছিল না। নিখোঁজ থাকার পরের দিন ওই নাবালিকার দেহ গ্রামের রাস্তার ধারে পড়ে থাকতে দেখা যায়। এই ঘটনার আলফ্রেডো রবলেরো নামের ওই ব্যক্তিকেই সবাই সন্দেহ করতে থাকেন। নাবালিকার পরিবারের লোকজন  অভিযুক্তকে ধরে পুলিশের কাছে নিয়ে যাচ্ছিলেন তখন তাঁদের হাত থেকে আলফ্রেডোকে ছিনিয়ে নেন ক্ষিপ্ত গ্রামবাসীরা। তার পর তাঁকে একটি খুঁটিতে বেঁধে ফেলেন তাঁরা। সেখানেই অভিযুক্তর গায়ে ঢালা হয় পেট্রল। তার পর ধরিয়ে দেওয়া হয় আগুন। সকলের সামনেই জ্বলতে জ্বলতে শেষ হয়ে যান আলফ্রেডো। সেই ঘটনার ভিডিয়ো এখন ছড়িয়ে পড়েছে সোশ্যাল মিডিয়ার বিভিন্ন প্ল্যাটফর্মে। তার পরই বিষয়টি নিয়ে মিশ্র প্রতিক্রিয়া দিয়েছেন নেটিজেনরা। দেখুন সেই ভিডিয়ো—  আলফ্রেডোর আগুন লাগানোর খবর পেয়ে সেখানে পৌঁছেছিল পুলিশ। কিন্তু তবুও আলফ্রেডোর জীবন বাঁচানো যায়নি। আলফ্রেডোই ওই নাবালিকাকে ধর্ষণ করে খুন করেছিলেন কি না সে ব্যাপারেও নিশ্চিত কোনও প্রমাণ পুলিশকে দিতে পারেননি গ্রামবাসীরা। আইন নিজেদের হাতে তুলে নেওয়ার জন্য গ্রামবাসীদের বিরুদ্ধে কী ব্যবস্থা নেওয়া হয়েছে তা এখনও জানা সম্ভব হয়নি। আরও পড়ুন: চিড়িয়াখানায় বাচ্চাকে স্তন পান করাচ্ছেন মা, তা দেখে কী করল ওরাং ওটাং? আরও পড়ুন: দেখুন বিশ্বের উচ্চতম বিল্ডিংয়ে বজ্রপাতের বিরল দৃশ্য
উন্নাও কাণ্ডে ফের নয়া রহস্য। ধর্ষণ মামলায় যাবজ্জীবন জেল হয়েছে কুলদীপ সেঙ্গারের। কিন্তু নির্যাতিতার বাবার হেফাজতে থাকাকালীন রহস্যমৃত্যুর কিনারা হয়নি। আজ, মঙ্গলবার শুনানি ছিল দিল্লির তিসহাজারি আদালতে। তার আগের দিনই রহস্যজনক ভাবে মারা গেলেন ওই মামলার গুরুত্বপূর্ণ সাক্ষী চিকিৎসক প্রশান্ত উপাধ্যায়। ২০১৮-র এপ্রিলে ধর্ষিতার বাবাকে পুলিশি হেফাজতে ব্যাপক মারধর করা হয় বলে অভিযোগ। জেলা হাসপাতালে প্রশান্ত প্রাথমিক চিকিৎসা করে ছেড়ে দেওয়ার কয়েক ঘণ্টা পরেই মারা যান ধর্ষিতার বাবা। এই ‘খুনের’ তদন্তে প্রশান্তকে সন্দেহভাজনের তালিকায় রেখেছিল সিবিআই। সেই সময়ে তাঁকে সাসপেন্ডও করা হয়। মৃত ডাক্তারের পরিবার সূত্রের খবর, সোমবার সকালে তাঁর শ্বাসকষ্ট হচ্ছে বলে জানিয়েছিলেন প্রশান্ত। পরে মৃত অবস্থায় তাঁকে হাসপাতালে আনা হয় বলে খবর। প্রশান্তের দেহ ময়না-তদন্তের জন্য পাঠানো হয়েছে।
যৌনপল্লিতে যাবেন তিনি। সেখানে নিয়ে যেতে ট্যাক্সি চালককে বলেছিলেন। কিন্তু সেখানে  যেতে রাজি হননি চালক। সে জন্য ওই চালককে ধর্ষণ করার অভিযোগ উঠল এক আরপিএফ কনস্টেবলের বিরুদ্ধে। রবিবার রাতে ঘটনাটি ঘটেছে মুম্বইয়ে। সোমবার ঘটনার কথা জানানো হয়েছে পুলিশের তরফে। মুম্বইয়ের ছত্রপতি শিবাজি মহারাজ টার্মিনাস স্টেশনের কাছেই রয়েছে পি ডি মেল্লো রোড। সেখানে রবিবার রাতে ট্যাক্সি দাঁড় করিয়ে বসেছিলেন ওই চালক। অমিত ধনখড় নামের ওই আরপিএফ কনস্টেবল সেখানে আসেন। চালককে বলেন তাঁকে, দক্ষিণ মুম্বইয়ে গ্রান্ট রোড এলাকার যৌনপল্লিতে পৌঁছে দিতে। কিন্তু সেখানে ভাড়া নিয়ে যেতে চালক রাজি না হতেই তাঁকে হেনস্থা করেন ওই কনস্টেবল। মারধরের পর টানতে টানতে স্টেশনের এক প্রান্তে নিয়ে যান। তার পর সেখানেই তাঁকে ধর্ষণ করেন বলে অভিযোগ। এমনকি চালকের কাছ থেকে টাকা, গাড়ির চাবি ছিনিয়ে নিয়ে পালিয়ে যান বলে জানিয়েছে পুলিশ। এরপর এমআরএ মার্গ থানায় অভিযোগ দায়ের করেন ওই নিগৃহীত চালক। সেই অভিযোগের ভিত্তিতে অভিযুক্ত আরপিএফ কনস্টেবলকে সোমবার গ্রেফতার করেছে পুলিশ। তাঁর বিরুদ্ধে ভারতীয় দণ্ডবিধির একাধিক ধারায় মামলা দায়ের করা হয়েছে বলে জানিয়েছেন এমআরএ মার্গ পুলিশ স্টেশনের সিনিয়র অফিসার সঞ্জয় কাম্বলি। আরও পড়ুন: টুইটারে মহিলার ফোন নম্বর চাইলেন এক ব্যক্তি, উত্তরে পুলিশ বলল... আরও পড়ুন: শাহিনবাগের প্রতিবাদে মিলে গেল সব ধর্ম, দেখুন ভিডিয়ো
ধর্ষণ এবং যৌন নিগ্রহ সংক্রান্ত মামলায় যাতে ৬০ দিনের মধ্যে চার্জশিট পেশ করা যায়, সোমবার লালবাজারে মাসিক অপরাধ দমন বৈঠকে বাহিনীর আধিকারিকদের সেই নির্দেশ দিলেন পুলিশ কমিশনার অনুজ শর্মা। তিনি আরও জানান, দ্রুত চার্জশিট দেওয়া নিয়ে তদন্তকারী অফিসারদের নানা প্রশ্ন থাকতে পারে। তাই তাঁদের নিয়ে দু’দিনের কর্মশালা করাতে গোয়েন্দাপ্রধান মুরলীধর শর্মাকে বলেছেন সিপি। লালবাজার সূত্রের বক্তব্য, ধর্ষণ ও যৌন নিগ্রহের ঘটনায় দ্রুত চার্জশিট দিতে বলেছে সুপ্রিম কোর্টও। মাস দুয়েক আগে পঞ্চসায়রে গণধর্ষণের ঘটনায় মুখ্যমন্ত্রী ১০ দিনের মধ্যে চার্জশিট দিতে নির্দেশ দিয়েছিলেন পুলিশকে। তা তো হয়ইনি, বরং ওই ঘটনার চার্জশিট জমা পড়েছে অতি সম্প্রতি। পুলিশকর্তাদের ধারণা, সেই সব বিষয় মাথায় রেখেই সিপি-র এ দিনের নির্দেশ। যদিও তদন্তকারী অফিসার ও সরকারি কৌঁসুলিদের অনেকের বক্তব্য, ফরেন্সিক নমুনার রিপোর্ট না আসায় অনেক সময়ে চার্জশিট অসমাপ্ত থেকে যায়। সে দিকে পুলিশকর্তারা নজর দিলে এই নির্দেশ মেনে চলা সম্ভব। বৈঠকে পুলিশ কমিশনারকে জানানো হয়, শহর জুড়ে নাকা তল্লাশির জেরে অপরাধ কমেছে। বস্তুত, গত কয়েক বছরে কলকাতায় অপরাধের হার কমছে বলে জানিয়েছে ন্যাশনাল ক্রাইম রেকর্ডস বুরো-র রিপোর্টও। তবে বাহিনীর মধ্যে যাতে আত্মতুষ্টি তৈরি না-হয়, সে ব্যাপারে সতর্ক করেছেন কমিশনার। এ দিন শহরে চুরি কমার প্রসঙ্গও ওঠে। সে ব্যাপারে গত তিন মাসে বিভিন্ন এলাকার চুরির খতিয়ান চেয়েছেন সিপি। আগামী মাসের বৈঠকে প্রত্যেক ডেপুটি কমিশনারকে নিজের নিজের এলাকার চুরির খতিয়ানও নিয়ে আসতে বলেছেন।  আরও পড়ুন: ভাতের চিন্তা ভুলে আস্থা অঙ্গদানে লালবাজারের খবর, গিরিশ পার্কে পুলিশকে গুলি, ট্যাংরায় পুলিশকে মারধর-সহ একাধিক মামলায় অভিযুক্তেরা বেকসুর খালাস হয়ে যাচ্ছে। যা নিয়ে সমালোচনার মুখে পড়তে হচ্ছে লালবাজারকে। এই পরিপ্রেক্ষিতে তদন্ত ও বিচারের ক্ষেত্রে পুলিশের তরফে যাতে গাফিলতি না-থাকে, তা-ও নিশ্চিত করতে বলেছেন কমিশনার।
কুমারগঞ্জের গণধর্ষণ ও খুনের ঘটনায় মূল অভিযুক্ত এখনও অপরাধের কথা স্বীকার করেননি বলে খবর। তবে বাকি দুই অভিযুক্ত জেরায় অভিযোগ স্বীকার করেছেন বলে পুলিশ দাবি করেছে। পাশাপাশি ঘটনার পুনর্নির্মাণের সময়েও তাঁরা সবিস্তার পুলিশের কাছে অভিযোগ স্বীকার করেছে বলে খবর। কিন্তু মূল অভিযুক্ত এখনও বয়ান না দেওয়ায় পুলিশ এক অভিযুক্তকে রাজসাক্ষী করার পরিকল্পনা নিয়েছে বলে খবর। যদিও জেলা পুলিশ এমন দাবি মানতে চায়নি। জেলার পুলিশ সুপার দেবর্ষি দত্ত শুধু বলেছেন, ‘‘দ্রুত তদন্ত চলছে। আমরা কয়েক দিনের মধ্যে চার্জশিট দিয়ে দেবো।’’  পুলিশের দাবি, ওই তরুণীকে প্রথমে ধর্ষণ করে মূল অভিযুক্ত যুবক। মেয়েটির অন্যত্র বিয়ের কথা চলছে এই খবর পেয়ে ঘটনার চার দিন আগে গোয়া থেকে বাড়ি ফিরে আসে সে। তার পরেই মেয়েটিকে ধর্ষণ করে খুন করার পরিকল্পনা করে মূল অভিযুক্ত। খুন করার জন্য সঙ্গে ছুরি ও পেট্রলের বোতলও সঙ্গে নিয়ে যায় ওই অভিযুক্ত। তার পরে দুই বন্ধুকে ডেকে নিয়ে ঘটনাস্থলে মেয়েটিকে নিয়ে যাওয়ার পরে প্রথমে মূল অভিযুক্ত ধর্ষণ করে। এর পরে আরও এক জন ধর্ষণ করলে মেয়েটি অজ্ঞান হয়ে যায়। সেই অজ্ঞান অবস্থাতেই তৃতীয় অভিযুক্ত ধর্ষণ করে। তার পর চাকু দিয়ে মেয়েটির গলা কেটে খুন করে মূল অভিযুক্ত। শেষে তিন জন মিলে পেট্রল ঢেলে দেহ পুড়িয়ে দেয় বলে পুলিশের তরফে দাবি করা হয়েছে। তবে সম্পূর্ণ ঘটনার কথা দুই অভিযুক্ত স্বীকার করলেও এখনও মূল অভিযুক্ত অস্বীকার করে চলেছে বলে সূত্রে খবর। এই অবস্থায় পুলিশ এক অভিযুক্তকে রাজসাক্ষী করতে চাইছে বলে তাদেরই এক সূত্রে জানা গিয়েছে। যদিও পুলিশ প্রকাশ্যে সে কথা মানতে চাইছে না। তদন্তকারী অফিসারদের একটি সূত্রের দাবি, মূল অভিযুক্ত যে অনড়, তার থেকেই বোঝা যাচ্ছে পরিকল্পনা করেই এই ঘটনা ঘটিয়েছে।  এমনকি, পুলিশ জানতে পেরেছে, এই ঘটনা ঘটানোর পরে সমস্ত প্রমাণ লোপাট করে গোয়ায় ফিরে গিয়ে সেখান থেকে ভিন্ দেশে পালিয়ে যাবার ছকও কষেছিল সে। তাই এক অভিযুক্তকে রাজসাক্ষী করে মূল অভিযুক্তের বিরুদ্ধে অভিযোগ প্রমাণ করার পরিকল্পনা নেওয়া হয়েছে। অন্য দিকে, নির্যাতিতার শরীরের নানা অংশ পরীক্ষার জন্য ফরেন্সিক ল্যাবরেটরিতে পাঠিয়েছে পুলিশ। সঙ্গে অভিযুক্তদের ডাক্তারি পরীক্ষা করে ফরেন্সিক রিপোর্টের সঙ্গে মেলানো হচ্ছে। পুলিশ জানিয়েছে, তাদের কাছে যে তথ্য প্রমাণ রয়েছে তাতে খুব শীঘ্রই চার্জশিট দেওয়া যাবে। সম্ভাব্য সব এলাকাতেই তদন্তজাল ছড়ানো হয়েছে।
রাজ্যে বেড়ে চলা নারী নির্যাতনের প্রতিবাদে শেষ পর্যন্ত কলকাতা হাইকোর্টের হস্তক্ষেপে শহরে মিছিল করল বিজেপির মহিলা মোর্চা। তবে আদালতের শুনানি শেষ হওয়ার আগেই নন্দন চত্বরে মিছিলের জন্য জড়ো হওয়া বিজেপি কর্মী-সমর্থকদের সঙ্গে ধস্তাধস্তি বাধল পুলিশের। গ্রেফতারও করা হল তাঁদের বেশ কয়েক জনকে। পরে নন্দন থেকে শুরু হয়ে বিড়লা তারামণ্ডল ঘুরে আবার নন্দন চত্বরে এসেই শেষ হয় মিছিল। কুমারগঞ্জে এক তরুণীকে ধর্ষণ করে খুনের ঘটনাকে সামনে রেখে রাজ্যে নারী নির্যাতনের প্রতিবাদ জানাতে শুক্রবার নন্দন থেকে হাজরা পর্যন্ত মিছিল করতে চেয়েছিল বিজেপি। লালবাজার অনুমতি না দেওয়ায় বিজেপি আদালতের দ্বারস্থ হয়। কলকাতা হাইকোর্টের বিচারপতি সব্যসাচী ভট্টাচার্য এ দিন রাজ্যের কাছে জানতে চান, পুলিশ মিছিলের অনুমতি না দেওয়ার কোনও কারণ জানায়নি। দুপুরের মধ্যে রাজ্যের বক্তব্য জানতে চান বিচারপতি। দুপুরে রাজ্যের অ্যাডভোকেট জেনারেল (এজি) আদালতে জানান, ভবানীপুরের যদুবাবুর বাজারে অন্য একটি রাজনৈতিক দলের সমাবেশ রয়েছে। আবার ধর্মতলায় অন্য একটি সংগঠনের সমাবেশ রয়েছে। এ জি প্রস্তাব দেন, বিজেপির মিছিল নন্দন, এক্সাইড মোড়, বিড়লা তারামণ্ডল হয়ে ফের নন্দনে গিয়ে শেষ হতে পারে। বিজেপির আইনজীবী স্মরজিৎ রায়চৌধুরী তাতে সম্মত হন। আরও পড়ুন: মোদীকে অভ্যর্থনা জানানোর ভার পড়ল ফিরহাদ হাকিমের উপর নারী নির্যাতনের প্রতিবাদে বিজেপির মহিলা মোর্চা। —নিজস্ব চিত্র। মিছিলে ছিলেন বিজেপির মহিলা মোর্চার রাজ্য সভানেত্রী লকেট চট্টোপাধ্যায়, দলের রাজ্য নেতা রাজু বন্দ্যোপাধ্যায়েরা। লকেট বলেন, ‘‘অন্য রাজ্যে ধর্ষণের ঘটনা ঘটলে মুখ্যমন্ত্রী বিরাট প্রতিবাদ করেন। কিন্তু মহিলা মুখ্যমন্ত্রীর রাজত্বে এই বাংলায় মহিলারা নিরাপদ নন। বিদ্বজ্জনেরাও নীরব। মহিলাদের নিরাপত্তার দাবিতে মিছিল করতে গেলে আমাদের আদালতে যেতে হয়!’’ 
কুমারগঞ্জে তরুণী খুনের ঘটনার পুনর্নির্মাণে অন্যতম এক অভিযুক্তকে মারধরের অভিযোগ উঠল পুলিশকর্মীদের একাংশের বিরুদ্ধে। তবে জেলার পুলিশকর্তারা সেই অভিযোগ মানেননি। এ সংক্রান্ত ছবির সত্যতা নিয়েও প্রশ্ন তুলেছেন তাঁরা। তদন্তকারীদের দাবি, ঘটনার পুনর্নির্মাণের সময়ে ধৃত তিন জন খুনের কথা স্বীকার করেছে। ওই স্বীকারোক্তি ভিডিও ক্যামেরায় রেকর্ডও করা হয়েছে। পুলিশ সূত্রে জানা গিয়েছে, বৃহস্পতিবার সকাল ১০টা নাগাদ কুমারগঞ্জ থানা থেকে ধৃতদের নিয়ে সাফানগরের বোলতোর এলাকায় যান তদন্তকারীরা। সেখানে ছিলেন একাধিক পুলিশ আধিকারিক এবং বিএলএলআরও। ঘটনার পুনর্নির্মাণ করে দেখায় ধৃতেরা। কী ভাবে ওই তরুণীকে ধর্ষণের পরে ছুরি দিয়ে গলা কেটে দেয় তা-ও অভিনয় করে দেখায়। এর পরে মাঠ থেকে প্লাস্টিকের বোতল কুড়িয়ে নিয়ে মোটরবাইক থেকে তাতে পেট্রল ভরে তরুণীর দেহ জ্বালিয়ে দেওয়া হয়। এলাকাবাসীর একাংশের অভিযোগ, ঘটনার পুনর্নির্মাণের সময় এক অভিযুক্তকে লাঠি দিয়ে মারধর করতে দেখা যায় কয়েক জন পুলিশকর্মীকে। তবে পুলিশ সে কথা মানেনি। পুলিশ জানায়, গত রবিবার রাতে গঙ্গারামপুরের ওই তরুণীকে ফুঁসলে তুলে নিয়ে যায় প্রতিবেশি এক যুবক। সঙ্গে ছিল মূল অভিযুক্তের আরও দুই বন্ধু। বাড়ি থেকে প্রায় ৮ কিলোমিটার দূরে কুমারগঞ্জ থানার বোলতোর এলাকার ফাঁকা এলাকায় নিয়ে গিয়ে ওই তরুণীকে পরপর ধর্ষণ করা হয়। অভিযোগ, অত্যাচারে তরুণী জ্ঞান হারালে মূল অভিযুক্ত যুবক চাকু দিয়ে তাঁর গলা কেটে দেয়। তার দুই বন্ধু তরুণীর দেহে পেট্রল ঢেলে দেওয়ার পরে মূল অভিযুক্ত দেশলাই জ্বালিয়ে তাতে আগুন ধরিয়ে দেয় বলে অভিযোগ। এ দিন জেলা পুলিশ সুপার দেবর্ষি দত্ত বলেন, ‘‘ঘটনার পুনর্নির্মাণে ধৃতেরা অভিনয় করে সব দেখিয়ে অপরাধ স্বীকার করেছে। তরুণীর দেহ ফরেন্সিক তদন্তে পাঠানো হয়েছে। খুব শীঘ্রই মামলার চার্জশিট আদালতে পেশ করা হবে।’’  পুলিশ জানায়, ওই ঘটনা সংক্রান্ত তথ্য ও ইলেকট্রনিক্স নথি অভিযুক্তদের বিরুদ্ধে বড় প্রমাণ। খুনে ব্যবহৃত অস্ত্র ও পেট্রলের বোতলও উদ্ধার করা হয়েছে। এক পুলিশ আধিকারিক জানান, তরুণীর রক্তের দাগ লেগে থাকা ধৃতদের জামাকাপড় বাজেয়াপ্ত করা হয়েছে। বিএলএলআরওকে দিয়ে এলাকা চিহ্নিত করা হয়েছে। ময়নাতদন্তের রিপোর্টে প্রাথমিক ভাবে ধর্ষণের প্রমাণ মিলেছে। তবে দেহটি আগুনে পুড়িয়ে দেওয়ায় আরও নিশ্চিত হতে দেহের ফরেন্সিক পরীক্ষা করা হচ্ছে। এ দিকে, তরুণী খুনের মামলায় দ্রুত তদন্ত শেষ করে অভিযুক্তদের শাস্তির দাবিতে বৃহস্পতিবার দক্ষিণ দিনাজপুরের বিভিন্ন ব্লকে প্রতিবাদ মিছিল ও বিক্ষোভ আন্দোলন করে বিজেপি। বুধবার বালুরঘাট, কুমারগঞ্জ ও গঙ্গারামপুর এলাকায় একই ইস্যুতে বিজেপি নেতাকর্মীরা মোমবাতি মিছিল করেন।
প্রতিদিন ৯১টি ধর্ষণ, ৮০টি খুন আর ২৮৯টি অপহরণ। ২০১৮ সালের নথিভুক্ত অভিযোগের খতিয়ান এ রকমই। ন্যাশনাল ক্রাইম রেকর্ডস বুরো (এনসিআরবি) ২০১৮ সালের যে তথ্য প্রকাশ করেছে, তাতে সামনে এসেছে এই পরিসংখ্যান। যদিও বাস্তবের ছবিটা এর থেকে আরও অনেকটাই ভয়াবহ, সেটাও মানছেন এনসিআরবি আধিকারিকরাই। কেন? এনসিআরবি নিজেই জানিয়েছে, মৌখিক অভিযোগের মাত্র ১ শতাংশই শেষ পর্যন্ত এফআইআর পর্যন্ত গড়িয়েছে। এনসিআরবি যে পরিসংখ্যান পেশ করছে, তা কেবল এফআইআর-এর ভিত্তিতেই। এনসিআরবি-র নথি বলছে, থানায় যে লিখিত অভিযোগ (জেনারেল ডায়েরি) করা হয়, তার মধ্যে ৬০ শতাংশের ক্ষেত্রে শেষ পর্যন্ত এফআইআর করে তদন্তে নামে পুলিশ। এনসিআরবি-র দাবি, সব অভিযোগ এফআইআর হলে বাস্তবে ধর্ষণ, ডাকাতি বা খুনের ঘটনার সংখ্যা আরও বেড়ে যেত। ২০১৭ সালের তুলনায় ২০১৮ সালে ১.৩ % ফৌজদারি অভিযোগ বৃদ্ধি পেয়েছে।  এর মধ্যে ধর্ষণের পরিসংখ্যান আলাদা করে ভাবাচ্ছে বিভিন্ন মহলকে। নির্ভয়ার ঘটনার পরে ধর্ষণকারীদের কঠোরতর শাস্তির লক্ষ্যে ফৌজদারি আইনে পরিবর্তন আনা হয়। তার পরে প্রায় পাঁচ বছর কেটে গিয়েছে। ধর্ষণের সংখ্যা কমার তো লক্ষণই নেই, উল্টে বাড়ছে। এনসিআরবি জানিয়েছে, ২০১৮ সালে দেশে ৩৩,৩৫৬টি ধর্ষণের ঘটনা ঘটেছে। যা আগের বছরের চেয়ে ৭৯৭টি বেশি। সার্বিক ভাবে মহিলাদের উপর অত্যাচারের ঘটনা এক বছরে বেড়েছে প্রায় ২০ হাজারের কাছাকাছি।  আরও পড়ুন: ফাঁসি রদের আবেদন মুকেশ, বিনয়ের এই মুহূর্তে ফাঁসির অপেক্ষায় দিন গুনছে নির্ভয়ার ধর্ষক-খুনিরা। এর মধ্যে কখনও কাঠুয়া, কখনও উন্নাও কখনও তেলঙ্গানা ধর্ষণের ঘটনায় উত্তাল হয়েছে দেশ। কিন্তু শাস্তির ভয় দেখিয়ে অপরাধ আদৌ কমানো যায় কি না, এনসিআরবি-র রিপোর্ট সেই প্রশ্ন নতুন করে তুলে দিল। আজই ধর্ষণের মামলায় দ্রুত বিচারপ্রক্রিয়া শেষ করার জন্যে ৭টি ফাস্ট ট্র্যাক আদালত গড়বে বলেছে পঞ্জাবে সরকার। কিন্তু অপরাধে বেড়ি পরানো যাবে কোন পথে, তা নিয়ে ভাবনার অবকাশ রয়ে যাচ্ছে বলেই মনে করছেন অনেকে।  গত এক বছরে গোটা দেশে অপহরণের সংখ্যা প্রায় ১০ শতাংশ বেড়ে যাওয়াতেও উদ্বিগ্ন কেন্দ্র। খুনের সংখ্যা বেড়েছে প্রায় দেড় শতাংশ। ২০১৮ সালে দেশে ২৯,০১৭টি খুনের ঘটনা ঘটে। যার মধ্যে প্রায় ৩০ শতাংশ খুনের পিছনে রয়েছে মনোমালিন্য ও বিবাদ। ১০ শতাংশ খুনের পিছনে দায়ী ব্যক্তিগত শত্রুতা। 
এক ছাত্রীকে ধর্ষণের ঘটনায় অপরাধীকে দ্রুত গ্রেফতারের দাবিতে আন্দোলন জোরাল হচ্ছে ঢাকা বিশ্ববিদ্যালয়ে। গত রবিবার সন্ধ্যায় এক বান্ধবীর বাড়িতে যাওয়ার পথে কুর্মিটোলায় ধর্ষণ করা হয় ঢাকা বিশ্ববিদ্যালয়ের ওই ছাত্রীকে। তবে এখনও কাউকে গ্রেফতার করতে পারেনি পুলিশ। তাদের গোয়েন্দা শাখা ঘটনার তদন্ত করছে।  সহপাঠীর উপর অত্যাচারের প্রতিবাদ জানাতে ঢাকা বিশ্ববিদ্যালয় ক্যাম্পাসের গোটা রাস্তা হয়ে উঠেছে ক্যানভাস। রাজু ভাস্কর্য থেকে রোকেয়া হল পর্যন্ত রাস্তায় আঁকা হয়েছে ধর্ষণ বিরোধী নানা ছবি। আঁকা হয়েছে, অপরাধীর কালো হাত কী করে চেপে ধরেছে প্রগতির ডানা। সরকার সমর্থক ছাত্রলিগের আয়োজনে গোটা ক্যাম্পাসে এ দিন আলপনা এঁকে প্রতিবাদে নামেন ছাত্রেরা। মানববন্ধনও করা হয়। চার দফা দাবিতে রাজু ভাস্কর্যে অনশন চালিয়ে যাচ্ছেন কয়েক জন শিক্ষার্থী। সাধারণ শিক্ষার্থীরা কলাভবনের সামনে মানববন্ধন করেন। পরে মিছিল নিয়ে পুরো ক্যাম্পাস ঘুরে দাবি জানান, নারী নির্যাতন বন্ধে নতুন আইন প্রণয়নের। মুখে কালো কাপড় বেঁধে মৌনী মিছিল করেছে ঢাকা বিশ্ববিদ্যালয়ের বাংলা বিভাগ। ধর্ষকের কুশপুত্তলিকা দাহ করেছে রাষ্ট্রবিজ্ঞান বিভাগ। বিভিন্ন ছাত্র ও সামাজিক-সাংস্কৃতিক-রাজনৈতিক সংগঠন প্রতিবাদ কর্মসূচি পালন করছে। ঢাকা বিশ্ববিদ্যালয়ের উপাচার্য অধ্যাপক আখতারুজ্জামান জানিয়েছেন, পুলিশকে সহযোগিতা করছে বিশ্ববিদ্যালয়ের প্রশাসন।  ঢাকা মেডিক্যাল কলেজ হাসপাতালের পরিচালক এ কে এম নাসির উদ্দিন জানান, ছাত্রীটির শারীরিক অবস্থার উন্নতি হলেও যথেষ্ট ভয়, আতঙ্ক রয়েছে। তাঁকে হাসপাতালে দেখে এসে মানবাধিকার কমিশনের চেয়ারম্যান নাছিমা বেগম জানিয়েছেন, মেয়েটির সাথে কথা বলে পুলিশ যদি স্কেচ আঁকায়, তা হলে ধর্ষককে চিহ্নিত করা সম্ভব। গুলশান জোনের ডিসি সুদীপ কুমার জানান, ঘটনাস্থলের আশপাশের সিসি ক্যামেরার ফুটেজ বিশ্লেষণ করা হচ্ছে। তবে জানা গিয়েছে, আলোআঁধারিতে ওই ফুটেজ থেকে সুনির্দিষ্ট কিছু এখনও বার করতে পারেনি পুলিশ।   
তিনি বিদেশিনি। এ দেশ তাঁর জন্য নয়। এমনকি দ্রুত দেশ না ছাড়লে তাঁকে ধর্ষণ করার হুমকি দিয়েছিল এক ব্যক্তি। এমন অভিযোগ জানিয়ে ১০০ নম্বরে ডায়াল করে সাহায্য চান ওই মহিলা এবং তাঁর স্বামী। পাশাপাশি পরিচিত এক সাব ইনস্পেক্টরকেও বিষয়টি জানান তাঁরা। এর পরেই বৌবাজার থানার এক সাব ইনস্পেক্টর ঘটনাস্থলে পৌঁছে যান। পুলিশ সূত্রের খবর, রবিবার সকালে এক ‘হেরিটেজ ওয়াক’-এর আগে এমনই অভিজ্ঞতার মুখে পড়েন মার্কিন তরুণী। কর্মসূত্রে এবং বিবাহসূত্রে গত সাত বছর ধরে তিনি কলকাতার বাসিন্দা। পরে ওই তরুণী এবং তাঁর স্বামী বলেন, ‘‘প্রথমে বিষয়টি পাত্তা দিইনি। কিন্তু চারদিকে যা হচ্ছে, তাই ভয় পেয়ে ১০০ নম্বরে ডায়াল করি। পুলিশ গিয়ে ওই ব্যক্তিকে নিয়ে যায়।’’ পুরো ‘ওয়াক’ চলাকালীন পুলিশ তাঁদের নিরাপত্তা দিয়েছে বলেও জানালেন দম্পতি। হেঁটে কলকাতার ঐতিহ্য চেনানোর এক সংস্থার কর্ণধার যুবক এ দিন তাঁর ফেসবুক পোস্টে জানান, সকাল আটটায় হাঁটা শুরুর কথা ছিল। সেই মতো তিনি স্ত্রীকে নিয়ে চিত্তরঞ্জন অ্যাভিনিউয়ের উপরে টেলিফোন ভবনের কাছে বাকিদের জন্য অপেক্ষা করছিলেন। তাঁদের গন্তব্য ছিল চায়না টাউন। হঠাৎ ওই যুবক লক্ষ্য করেন, এক ব্যক্তি তাঁর স্ত্রীকে উদ্দেশ্য করে অশ্লীল কিছু কথা বলছে। প্রথমে ওই ব্যক্তিকে তাঁরা পাত্তা দেননি বলেই দাবি করেছেন যুবক। পরে লক্ষ্য করেন, ওই ব্যক্তি তার স্ত্রীর কাছে গিয়ে কুরুচিকর মন্তব্য করছে। তাঁকে ‘বিদেশিনি’ সম্বোধন করে ওই ব্যক্তি বলে, এ দেশ বিদেশিদের জন্য নয়। তিনি দ্রুত দেশ না ছাড়লে অভিযুক্ত তাঁকে ধর্ষণেরও হুমকি দেয় বলেও অভিযোগ। এর পরেই আতঙ্কিত দম্পতি ১০০ নম্বরে ডায়াল করে কলকাতা পুলিশের সাহায্য চান। পাশাপাশি পরিচিত এক সাব ইনস্পেক্টরকেও ফোন করেন তাঁরা। ওই যুবক জানান, ফোন করার কিছু ক্ষণের মধ্যেই উপস্থিত হন বৌবাজার থানার এক সাব ইনস্পেক্টর। তিনি অভিযুক্তকে খুঁজে বার করেন। পুরো বিষয়টি শুনে এ দিনের ‘ওয়াক’–এ পুলিশি নিরাপত্তার ব্যবস্থাও করেন। ফোনে ওই যুবক জানান, সাত বছর ধরে তাঁর স্ত্রী কলকাতায় আছেন। কিন্তু এ রকম পরিস্থিতিতে কখনও পড়েননি। ওই যুবকের ফেসবুক পোস্ট থেকে বিষয়টি জেনে এ নিয়ে আশঙ্কা প্রকাশ করেছেন শহরবাসীর একটি অংশ। পুলিশ জানিয়েছে, ফোন পেয়েই ঘটনাস্থলে পুলিশ পাঠিয়ে প্রয়োজনীয় নিরাপত্তা দেওয়া হয়েছে ওই তরুণীকে। তবে দম্পতি কোনও লিখিত অভিযোগ না করায় অভিযুক্ত ব্যক্তিকে সতর্ক করে ছেড়ে দেওয়া হয়েছে।
বঙ্গে ইংরাজি নূতন বৎসর আসিল যথাযথ বেলেল্লাপনায় সওয়ার হইয়া। ২৫ ডিসেম্বর হইতেই পুলিশ সতর্ক থাকে, কলিকাতার পার্ক স্ট্রিটে এই বুঝি অসভ্য যুবকেরা মহিলাদের শারীরিক নিগ্রহ করিতে শুরু করিল, অশ্লীল কটূক্তির বন্যা বহাইয়া দিল। এই বুঝি দুই দল যুবকের মধ্যে হাতাহাতি বাধিয়া যাইল, কেহ গুরুতর আহত হইল। তাহারই দ্বিতীয় পর্ব অনুষ্ঠিত হয় বর্ষশেষের রাত্রিতে। অবশ্য কেবল এই নির্দিষ্ট রাস্তায় নহে, বহু পথেই দেখা যায় মদ খাইয়া সম্পূর্ণ বেসামাল তরুণেরা হয় পথে বা অন্য লোকের গৃহের সম্মুখে সশব্দে বমন করিতেছে, বা প্রবল হল্লা করিতেছে, বা মারামারিতে রত হইয়াছে, অথবা যৌন ইঙ্গিতপূর্ণ অসভ্য আচরণ বা কথার দ্বারা মহিলাদের বিরক্তি উৎপাদন করিতেছে। অনেকেই বেপরোয়া গতিতে বাইক চালাইতেছে, অবশ্যই হেলমেট না পরিয়া, কারণ নিয়ম মানিলে পৌরুষের হানি ঘটে, নিজেকে ভীরু বলিয়া বিজ্ঞাপিত করা হয়। বর্ষশেষের রাতে, ঘড়িতে বারোটা বাজিতেই, হাইওয়ের মাঝখানে অকস্মাৎ এক দল যুবক বাজি পোড়ানো শুরু করিল। অসংখ্য লরি ও কিছু গাড়ি মুহূর্তে থামিয়া যাইল। যত ক্ষণ উল্লাস চলিল, চালক ও আরোহীরা নিজ আসনে বসিয়া বিরক্তি চাপিয়া মোবাইল খুলিয়া নতমুখে ভিডিয়ো দেখিলেন, কারণ নবীন, কাঁচা ও পুচ্ছটি উচ্চে তুলিয়া নাচাইয়া অভ্যস্ত এই ব্যক্তিবর্গকে বাধা দিতে যাইলে, পরিণাম সুখের হয় না। এক সময়ে বঙ্গসমাজে মদ্যপান করাকে অত্যন্ত পাপকর্ম বলিয়া ধরা হইত। সেই ধারণায় বদ্ধতা রহিয়াছে অবশ্যই, কিন্তু যে কোনও উৎসব পালন করিতে হইলে আগে আকণ্ঠ মদ গিলিয়া লইতেই হইবে, নচেৎ সপ্রতিভতায় টান পড়িবে, ইহার মধ্যেও কম বদ্ধতা নাই। তদুপরি, মদ খাইয়া যদি নিজ আচরণের প্রতি নিয়ন্ত্রণ না রাখা যায়, উদ্দাম অসংবৃত ব্যবহারই নিয়ম হইয়া দাঁড়ায়, তবে সামাজিক অশিষ্টতা বাড়িবেই। আর, কোনও জনসমষ্টির অন্তর্গত যুবসমাজ যদি নিরন্তর অসভ্যতাকেই দৃপ্ত ও সাহসী আচরণ বলিয়া ঠাহরাইয়া লয়, সেই সমাজ অতিশয় দুর্ভাগা। দত্তপুকুরে বর্ষবরণের রাতে স্ত্রীকে বাড়িতে রাখিয়া বাহিরে যাইয়াছিলেন স্বামী, চার মত্ত যুবক ঘরের দরজা ভাঙিয়া ঘরে ঢুকিয়া মহিলাকে ধর্ষণ করিল। যুবকদের বাধা দিতে যাইয়া গাল খাইলেন ও প্রহৃত হইলেন বাড়ির প্রৌঢ় মালিক। লেক টাউন ও শ্রীভূমির মাঝে বর্ষবরণ উপলক্ষে সাংস্কৃতিক অনুষ্ঠান চলিতেছিল, বিধাননগরের পুলিশ কমিশনারও সেখানে ছিলেন। কিন্তু রাত বারোটার পরেই এক দল যুবক বিশৃঙ্খলা তৈরি করে, বাজি ফাটাইবার সময়ে অভব্য আচরণ করে, অন্য এক দল যুবকের সহিত তাহাদের ব্যাপক গন্ডগোল বাধিয়া যায়। বড়তলায় এক যুবক নিয়ন্ত্রণ হারাইয়া স্কুটার হইতে পড়িয়া যান ও পিছন হইতে একটি লরি তাঁহাকে ধাক্কা মারে। রক্তাক্ত সেই যুবককে ফেলিয়া চম্পট দেয় তাঁহার সঙ্গীরা। হয়তো তৎক্ষণাৎ হাসপাতালে লইয়া যাইলে তিনি বাঁচিয়া যাইতেন। উল্লাসসঙ্গী হইলেই প্রকৃত বন্ধু হওয়া যায় না, তাহার পরিচয় পাইয়া স্তম্ভিত পুলিশ ও যুবকের আত্মীয়েরা। নীতিকথায় ভল্লুকের সম্মুখে বন্ধুকে ফেলিয়া বৃক্ষে চড়িয়া পড়িয়াছিল এক সঙ্গী। এই আমোদের রাতেও বহু সঙ্গীই কেবল ব্যসনে পার্শ্বে অাছে, দুর্ভিক্ষে রাষ্ট্রবিপ্লবে ও দুর্ঘটনায় নাই। অবশ্য বন্ধুত্ব পালনও সহজ কথা নহে। বেলুড়ে রাতে পিকনিক চলিতেছিল, খবর পাওয়া যায় অনতিদূরেই পাড়ারই এক ছেলেকে অনেক ছেলে মিলিয়া পিটাইতেছে। উদ্ধার করিবার জন্য ছুটিয়া যান প্রহৃত ছেলের এক বন্ধু ও সেই বন্ধুর মামা। প্রথমে ছেলেগুলি মামাকে পিটাইতে শুরু করে, তাঁহাকে বুকে পাথর দিয়া অাঘাত করিতে তিনি জ্ঞান হারান। তাঁহাকে বাঁচাইতে ভাগিনেয় অগ্রসর হইলে, তাঁহাকে বাঁশ ও ইট দিয়া আঘাত করা হয়, তিনি লুটাইয়া পড়িতে, কংক্রিটের চাঙড় দিয়া মাথা থেঁতলাইয়া দেওয়া হয়। কী চমৎকার আমাদের এই উৎসব, যাহা জাতিধর্ম নির্বিশেষে সকলকে এক হইয়া হর্ষের অধিকার দেয় ও অধিকাংশকেই মানবিক গুণগুলি পরিহার করিয়া জান্তব তামাশায় রত হইতে প্রণোদিত করে। মদ খাইয়া বা না খাইয়া বাংলা কি তাহা হইলে এমন পুলকাঞ্চলে পরিণত হইতেছে, যেখানে আহ্লাদের অজুহাতে সকল নখ ও দন্তগুলি বাহির করিয়া আনিয়া, সহ-মানুষকে যথাসম্ভব নিগ্রহ ও অত্যাচার করা চলে? প্রতি পদে অসামাজিকতার, এমনকি সমাজবিরোধিতার স্বাক্ষর রাখা যায়? মানবসমাজে উৎসব প্রচলনের উদ্দেশ্য ছিল বিপরীত, কিন্তু বাংলা সত্যই এই ক্ষেত্রেও স্বতন্ত্র ভাবনার পরাকাষ্ঠা প্রদর্শন করিয়াছে! যৎকিঞ্চিত মৃত মানুষের নামেও পুলিশের নোটিস এল উত্তরপ্রদেশে। তাঁকে প্রমাণ করতে হবে, তিনি শান্তির পক্ষে বিপজ্জনক নন। ঠিকই তো, মারা গেলেই লোকে নিরীহ হয়ে যান না। এক মৃত কবির কবিতা নিয়ে অাইআইটি কানপুর আলোড়িত। কবিতাটি হিন্দুবিরোধী না স্বৈরাচার-বিরোধী: প্রবল তর্ক। সিএএ, এনআরসি-র সমর্থক ও বিরোধীরা দু’লাইন অন্তর মৃত নেতা বা লেখককে টেনে আনছেন। কাল রবীন্দ্রনাথের নামে পরোয়ানা জারি হলে, পুলিশের প্ল্যানচেট বিরাট ব্রেকিং নিউজ়!
যৌন নির্যাতন থেকে রেহাই পেলেন না পঁচাত্তর বছরের বৃদ্ধাও!  ভাটপাড়ার বাসিন্দা ওই বৃদ্ধাকে ধর্ষণের অভিযোগে এক পড়শিকে খুঁজছে পুলিশ। বৃদ্ধার চিকিৎসা চলছে নার্সিংহোমে। বাড়ির লোকজন জানিয়েছেন, কার্যত বাকরুদ্ধ মহিলা। বিষয়টি মনে করিয়ে দিচ্ছে কয়েক বছর আগে রানাঘাটে বৃদ্ধা সন্ন্যাসিনীকে ধর্ষণের ঘটনা।  ভাটপাড়ার ওই বৃদ্ধার চার মেয়ে। তবে নিজে আলাদা বাড়ি ভাড়া করে থাকেন তিনি। বাড়িওলার সঙ্গে যোগাযোগ নিয়মিত। পাড়ার লোকেরাও খোঁজখবর রাখেন। মাকে নিয়ে নিশ্চিন্তই ছিলেন মেয়েরা।  কিন্তু শুক্রবার রাত থেকে বৃদ্ধার আচরণে প্রশ্ন জাগে বাড়িওয়ালার। হাসিমুখ মানুষটি শুধু কেঁদেই চলেছিলেন। কী হয়েছে জানতে চাইলে উত্তর দিচ্ছিলেন না। বাড়িওয়ালা মেয়েদের ডাকেন। শনিবার মাকে নিয়ে যান মেয়েরা। তাঁরা দেখতে পান, মায়ের সোনার চুরি, কানে সোনার দুল উধাও। রাতের দিকে রক্তক্ষরণও শুরু হয়। মেয়েদের প্রশ্নের মুখে বৃদ্ধা জানান গোটা ঘটনা। ব্যারাকপুরের হাসপাতালে ভর্তি করা হয় তাঁকে। সেখান থেকে পরে পাঠানো হয় একটি নার্সিংহোমে।  আরও পড়ুন: পশ্চিম মেদিনীপুরে স্কুলছাত্রীকে গণধর্ষণের নালিশ, ধৃত পাঁচ সোমবার পুলিশের কাছে অভিযোগ দায়ের করেছেন বৃদ্ধার মেয়েরা। সেখানে তাঁরা জানিয়েছেন, পাড়ার অনেকে মায়ের সঙ্গে গল্প করতে আসতেন। তাঁদেরই একজন বছর পঞ্চাশের এক ব্যবসায়ী। পুলিশে দায়ের করা অভিযোগে বলা হয়েছে, শুক্রবার সন্ধ্যায় মদ্যপ অবস্থায় বৃদ্ধার ঘরে ঢোকে ওই ব্যক্তি। বৃদ্ধা তাঁকে চলে যেতে বলেন। সে কথা না শুনে বৃদ্ধার উপরে চড়াও হয় ওই ব্যক্তি। ধর্ষণ করে গয়না কেড়ে নিয়ে পালায়। 
ইঞ্জিনিয়ারিং‌ কলেজের মালিক তেলঙ্গানার মন্ত্রী। সেই কলেজের ল্যাবরেটরির ভিতরেই ধর্ষণের শিকার দ্বিতীয় বর্ষের এক ছাত্রী। মঙ্গলবার এক টেকনিসিয়ানের বিরুদ্ধে পুলিশের কাছে অভিযোগ করেছেন ওই ছাত্রী। মল্লা রেড্ডি ইঞ্জিনিয়ারিং কলেজের দ্বিতীয় বর্ষে পড়াশোনা করেন দ্বিতীয় বর্ষের ওই ছাত্রী। ধর্ষণের অভিযোগের ব্যাপারে মঙ্গলবার পেটবাশ্রীবাদ পুলিশের এক অফিসার বলেছেন, ‘‘মঙ্গলবার দ্বিতীয় বর্ষের এক ইঞ্জিনিয়ারিং ছাত্রী ল্যাবরেটরির টেকনিশিয়ানের বিরুদ্ধে ধর্ষণের অঊিযোগ করেছেন। তিনি জানিয়েছেন, কয়েক দিন আগে ল্যাবরেটরির ভিতরই তাঁকে ধর্ষণ করে ওি টেকনিসিয়ান। তার পর এই ঘটনার কথা কাউকে না বলার জন্য হুমকি দেয়।’’ ওই পুলিশ অফিসার আরও জানিয়েছেন, অভিযুক্তের বিরুদ্ধে ভারতীয় দণ্ডবিধির ৩৭৫ ধারায় মামলা দায়ের করা হয়েছে। নির্যাতিতার মেডিক্যাল পরীক্ষাও করানো হয়েছে।  সম্প্রতি হায়দরাবাদের এক পশু চিকিৎসককে ধর্ষণ করে পুড়িয়ে মারার ঘটনায় উত্তাল হয়েছিল দেশ। সেই ঘটনায় অভিযুক্তদের এনকাউন্টারে মৃত্যু হয়েছিল। তা নিয়েও সমালোচনার ঝড় উঠেছিল সমাজের বিভিন্ন মহলে।
না, একটাও স্ট্রেচার ছিল না হাসপাতালে। ছিল না একটাও হুইলচেয়ার। পা ভাঙা ধর্ষিতা মেয়েকে পিঠে চাপিয়েই মহিলাদের হাসপাতালে ঢুকতে হল বাবাকে। শুধু তাই নয়, হাসপাতালে গিয়ে তাঁরা জানতে পারেন সেখানকার এক্স-রে যন্ত্র বিগড়ে গিয়েছে। তখন মেয়েকে নিয়ে বাবাকে ছুটতে হয় আলিগড় হাসপাতালে। কল্পকাহিনী নয়। এই ঘটনা ঘটেছে উত্তরপ্রদেশের এটার একটি সরকারি হাসপাতালে। মঙ্গলবার। ১৫ বছর বয়সী ধর্ষিতা মেয়েকে পিঠে চাপিয়ে বাবার হাসপাতালে ঢোকার ভিডিয়ো তুলেছিলেন অন্য কোনও রোগীর আত্মীয়স্বজন। সেই ছবি পরে সোশ্যাল মিডিয়ায় ভাইরাল হয়ে যাওয়ার পরেই হাসপাতাল কর্তৃপক্ষের সমালোচনায় সরব হয়েছে ফেসবুক, টুইটার, ইনস্টাগ্রাম। অভিযোগ, ১৫ বছরের কিশোরীকে এক প্রতিবেশীর ১৯ বছর বয়সী ছেলে একটি ঘরে টেনে নিয়ে যায়। পরে ঘর বন্ধ করে দিয়ে বহু ক্ষণ ধরে ধর্ষণ করা হয় কিশোরীকে। অত্যাচার সহ্য করতে না পেরে কিশোরী ঘরের দরজা খুলে পালানোর চেষ্টা করলে, প্রচণ্ড মারধর করে তার পা ভেঙে দেওয়া হয়। মারহেরা থানার স্টেশন হাউস অফিসার জিতেন্দ্র ভাদৌরিয়া বলেছেন, ‘‘কিশোরীর অভিযোগের ভিত্তিতে গত ১৪ ডিসেম্বর একটি এফআইআর হয়েছে। অভিযুক্ত অঙ্কিত যাদবকে পরের দিন গ্রেফতারও করে জেলে পাঠানো হয়েছে। কিশোরীকে পাঠানো হয়েছে ডাক্তারি পরীক্ষার জন্য।’’ তবে এই গাফিলতির ঘটনা নিয়ে হাসপাতাল কর্তৃপক্ষ তো বটেই প্রশাসনিক স্তরেও কেউ দায়িত্ব নিতে রাজি হননি। এটা জেলার চিফ মেডিক্যাল অফিসার ডা. অজয় অগ্রবাল বলেছেন, ‘‘হাসপাতালে কোনও স্ট্রেচার বা হুইলচেয়ার নেই, আমার জানা ছিল না। খবরটা পেয়ে আমি ওই হাসপাতালের দায়িত্বে থাকা এক অফিসারকে স্ট্রেচার বা হুইলচেয়ারের ব্যবস্থা করে দিতে বলেছিলাম।’’ যিনি হাসপাতালের দায়িত্বে ছিলেন সেই ডিপিও (ডিস্ট্রিক্ট প্রোবেশন অফিসার) আবদুল কালাম অবশ্য অগ্রবালের বক্তব্য মানতে রাজি হননি। তাঁর কথায়, ‘‘হাসপাতালটির আদত দায়িত্ব জেলার পরিবার কল্যাণ অফিসার রেশমি যাদবের। এ ব্যাপারে যা বলার তিনিই বলতে পারবেন।’’রেশমি যাদব অবশ্য জানিয়েছেন, তাঁকে ‘এখনও সরকারি ভাবে ওই হাসপাতালের দায়িত্ব দেওয়া হয়নি।’
নির্ভয়াকে ধর্ষণ ও খুনের ঘটনায় দোষী সাব্যস্ত অক্ষয় ঠাকুরের ফাঁসির সাজা বহাল রাখল সুপ্রিম কোর্ট। নির্ভয়া-রায় পুনর্বিবেচনার জন্য অক্ষয়ের আর্জি আজ খারিজ করে দিয়েছে শীর্ষ আদালতের তিন সদস্যের বেঞ্চ। গত বছরের জুলাইয়ে দোষী সাব্যস্ত আরও তিন জন, পবন গুপ্ত, মুকেশ সিংহ ও বিনয় শর্মার আর্জিও একই ভাবে খারিজ করে দিয়েছিল কোর্ট। এর ফলে নির্ভয়া মামলার চার জন ফাঁসির আসামির সামনে সুপ্রিম কোর্টে রায় সংশোধনের জন্য আবেদন এবং রাষ্ট্রপতির কাছে প্রাণভিক্ষার আর্জি জানানোর রাস্তাই খোলা রইল।  নির্ভয়াকে ধর্ষণ ও খুন করার জন্য শীর্ষ আদালত তাকে যে ফাঁসির সাজা শুনিয়েছিল, ২০১৭ সালের সেই রায় পুনর্বিবেচনার জন্য সুপ্রিম কোর্টে আর্জি জানিয়েছিল অক্ষয়। আজ বিচারপতি আর ভানুমতীর নেতৃত্বাধীন তিন সদস্যের বেঞ্চ জানিয়ে দেয়, রায় পুনর্বিবেচনার প্রশ্ন নেই। কারণ, অক্ষয় যে প্রশ্নগুলি তুলেছে, শীর্ষ আদালত ইতিমধ্যেই তা বিচার করে দেখেছে। সব দিক বিবেচনা করেই ফাঁসির আদেশ দেওয়া হয়েছে। মূল রায়ে এমন কোনও ভুল দেখা যাচ্ছে না যে তা পুনর্বিবেচনা করতে হবে। আর অক্ষয় যে সব যুক্তি দিচ্ছে, দোষী সাব্যস্ত বাকি তিন জনও একই ধরনের যুক্তি দিয়েছিল। শীর্ষ আদালতে যা ইতিমধ্যেই খারিজ হয়ে গিয়েছে। আরও পড়ুন: ‘আমাদের অধিকার কে দেখবে?’ আদালতেই কেঁদে ফেললেন নির্ভয়ার মা এই রায়ের পরেই অক্ষয়ের আইনজীবী এ পি সিংহ রাষ্ট্রপতির কাছে প্রাণভিক্ষার আবেদন জানানোর জন্য তিন সপ্তাহ সময় চান। দিল্লি সরকারের হয়ে সলিসিটর জেনারেল তুষার মেহতা পাল্টা বলেন, প্রাণভিক্ষার আর্জি জানানোর জন্য আইন অনুযায়ী এক সপ্তাহ সময় দেওয়ার কথা। বিচারপতিরা জানান, তাঁরা এ নিয়ে কোনও আদেশ দিচ্ছেন না। আর্জি জানানোর জন্য আইনে যত টুকু সময়ের কথা বলা হয়েছে, অক্ষয়রা তত টুকুই পাবে।  অক্ষয়ের আইনজীবী এ পি সিংহ নির্ভয়া মামলার তদন্তে গাফিলতির অভিযোগ এনেছিলেন। তাঁর প্রশ্ন অক্ষয়ের গ্রেফতারি এবং  শনাক্তকরণ প্যারেড নিয়েও। বিচারপতিরা তাঁকে প্রশ্ন করেন, ‘‘শুনানি শেষ হয়ে যাওয়ার পরে আপনি পুরো তদন্তকে চ্যালেঞ্জ করতে পারেন কি?’’ সলিসিটর জেনারেল মন্তব্য করেন, ‘‘ধর্ষিতা নির্ভয়াকে রক্ষা করতে না পারা আর পাঁচটি দস্যুকে সৃষ্টি করার জন্য হয়তো ঈশ্বরেরও মাথা নুয়ে পড়েছিল লজ্জায়।’’ তাঁর যুক্তি, ফরেন্সিক ও ডিএনএ পরীক্ষার ফল নির্ভয়ার ধর্ষণ-খুনে অক্ষয়ের ভূমিকাকে নিশ্চিত করেছে। নির্ভয়া মামলায় রাজনৈতিক ও সংবাদমাধ্যমের তরফে চাপ সৃষ্টির অভিযোগ আনেন এ পি সিংহ। তেলঙ্গানায় পশু চিকিৎসক তরুণীকে ধর্ষণ ও খুনের ঘটনায় পুলিশি এনকাউন্টারের প্রসঙ্গ টানেন তিনি। নির্ভয়ার বন্ধু ও ওই ঘটনার একমাত্র সাক্ষীর উপরে একটি স্টিং অপারেশনের প্রসঙ্গ তুলে অভিযোগ করেন, সাকেত আদালতে মামলা যখন চলছে, তখন বিভিন্ন চ্যানেলে সাক্ষাৎকার দিতে লক্ষ লক্ষ টাকা নিয়েছেন ওই যুবক। তিহাড় জেলের প্রাক্তন আধিকারিকের লেখা, সদ্য প্রকাশিত একটি বইয়ের প্রসঙ্গ টেনে অক্ষয়ের আইনজীবীর যুক্তি, জেলের ভিতরে অভিযুক্ত রাম সিংহের আত্মহত্যা নিয়ে প্রশ্ন রয়েছে সেখানে। শনাক্তকরণ প্রক্রিয়া নিয়েও গাফিলতির কথা বলেছিলেন ওই আধিকারিক। বিচারপতিরা বলেন, ‘‘মামলা নির্ধারিত হয় আদালতের সামনে থাকা তথ্যপ্রমাণের ভিত্তিতে। কে কোন বইয়ে কি লিখেছেন, তার ভিত্তিতে আমরা চলতে পারি না। মামলা শেষ হওয়ার পরে কেউ যদি বই লিখে এ সব বলেন, সেটা বিপজ্জনক প্রবণতা।’’ শীর্ষ আদালতে হাজির ছিলেন নির্ভয়ার বাবা-মা। রায়কে স্বাগত জানিয়ে উচ্ছ্বাস প্রকাশ করেন নির্ভয়ার মা। তবে দ্রুত ফাঁসির আদেশ কার্যকর করার জন্য দিল্লির পাটিয়ালা হাউস আদালতে তাঁর আর্জি নিয়ে আজও ফয়সালা না হওয়ায় কান্নায় ভেঙে পড়েন তিনি। শীর্ষ আদালতের রায়ের কপি হাতে পাওয়ার জন্য বিচারক সতীশকুমার অরোরা শুনানির দিন ৭ জানুয়ারি পর্যন্ত পিছিয়ে দেন। আদালতের ভিতরেই নির্ভয়ার মা কান্নায় ভেঙে পড়লে বিচারক বলেন, ‘‘আপনার প্রতি আমার সমবেদনা রয়েছ। ...তবে অন্য পক্ষের অধিকারের কথাও ভাবতে হবে।...আইনে বাঁধা রয়েছি আমরা।’’ পরে নির্ভয়ার মা বলেন, ‘‘দোষীদের সুযোগ মিলছে। তাদের অধিকারের কথা ভাবা হচ্ছে। আমাদের অধিকার কোথায়?’’ ফাঁসির সাজাপ্রাপ্ত মুকেশ সিংহের আইনজীবী কে এল শর্মা আজই জানিয়েছেন, সুপ্রিম কোর্টের রায় সংশোধনের জন্য আর্জি জানাতে চলেছে তাঁর মক্কেল। দিল্লির আদালতও তিহাড় কর্তৃপক্ষের কাছে জানতে চেয়েছে, দোষীরা রাষ্ট্রপতির কাছে প্রাণভিক্ষার আর্জি জানাবে কি না, এক সপ্তাহের মধ্যে তা জেনে নিয়ে আদালতকে জানাতে হবে।
নাবালিকা মেয়েকে দেড় বছর আগে ধর্ষণ করে খুন করা হয়েছে বলে অভিযোগ করেছিলেন বাবা। সেই মামলায় বুধবার তমলুক আদালতে সাক্ষ্য দিলেন বাবা। দাবি করলেন, অভিযুক্তের ফাঁসির। তমলুকের চিয়াড়া গ্রামের বাসিন্দা  নবম শ্রেণির ওই ছাত্রী ২০১৮ সালের ৩০ মে বাড়ির অদূরে আমবাগানে গিয়েছিল। তার পরে আর ফেরেনি। ২ জুন একটি খড়ি বাগান থেকে তাঁর পচাগলা দেহ উদ্ধার হয়। ঘটনায় ধর্ষণ ও খুনের অভিযোগে ওই গ্রামেরই বাসিন্দা শেখ হামিদুলকে হাওড়া থেকে পুলিশ গ্রেফতার করে। সে আপাতত জেল হেফাজতে রয়েছে। পূর্ব মেদিনীপুর জেলা আদালতে ওই মামলার শুনানি চলছে। পুলিশ ইতিমধ্যে অভিযুক্তের বিরুদ্ধে চার্জশিট এবং ফরেন্সিক রিপোর্ট জমা দিয়েছে।  বর্তমানে পূর্ব মেদিনীপুরের অতিরিক্ত জেলা ও দায়রা বিচারক (দ্বিতীয়) লোকেশ পাঠকের  এজলাসে মামলার সাক্ষ্যগ্রহণ চলছে। এ দিন সেখানেই নাবালিকার বাবার সাক্ষ্যগ্রহণ করা হয়। তার আগে অভিযুক্তকে কড়া পুলিশি নিরাপত্তায় আদালতে আনা হয়। সাক্ষ্যগ্রহণের পর আদালত চত্বরে দাঁড়িয়ে ওই নাবালিকার বাবা বলেন, ‘‘দিল্লিতে চলন্ত গাড়িতে গণধর্ষণের ঘটনায় দোষীদের ফাঁসির সাজা হয়েছে। আমার মেয়েকে ধর্ষণ করে খুনের ঘটনাতেও দোষীর ফাঁসি চাই।’’ চিয়াড়ার মামলা প্রসঙ্গে সরকার পক্ষের আইনজীবী সুতপা সামন্ত বলেন, ‘‘মামলায় আদালতে সাক্ষ্যগ্রহণ চলছে। মোট ১৯ জন সাক্ষী রয়েছেন। ওই নাবালিকার মামা আগে সাক্ষ্য দিয়েছেন। এ দিন বাবা সাক্ষ্য দিলেন।’’  উল্লেখ্য, সম্প্রতি তেলঙ্গনায় পশু চিকিৎসক তরুণীকে ধর্ষণ করে পুড়িয়ে মারার ঘটনার চার অভিযুক্তকে পুলিশ এনকাউন্টারে গুলি করে মেরেছে। এর পরেই অন্য সব ধর্ষণ কাণ্ডে জড়িত দোষীদের চরম সাজার দাবিতে সোশ্যাল মিডিয়ায় সরব হয়েছেন নেটিজেনরা। চিয়াড়া-কাণ্ডে এ দিন আদালত চত্বরে বিক্ষোভ দেখান একটি স্বেচ্ছাসেবী সংগঠনের সদস্য-সমর্থকরা। তাঁরাও এই মামলায় ফাঁসির দাবি করেন। সংস্থার সদস্য দেবশ্রী মাইতি,  পুতুল সিংহ ও জিতু ভাঙ্গারি বলেন, ‘‘চিয়াড়া গ্রামে নাবালিকাকে ধর্ষণ করে খুনের ঘটনায় দোষীকে ফাঁসির আদেশ দেওয়া হোক।’’
তেলঙ্গানা, উন্নাওয়ের পর এ বার বিহারের মুজফফরপুর। দশ দিন লড়াইয়ের শেষে সোমবার রাতে হাসপাতালে মৃত্যু হল অগ্নিদগ্ধ সেই নির্যাতিতার। তাঁকে ধর্ষণের চেষ্টার অভিযোগ উঠেছিল রাজা রাই নামে প্রতিবেশী এক যুবকের বিরুদ্ধে। বাধা দেওয়ায় ওই যুবক কেরোসিন ঢেলে তরুণীর গায়ে আগুন ধরিয়ে দেয় বলে অভিযোগ। ঘটনাটি গত ৭ ডিসেম্বরের। ঘটনার পরই রাজা ও তার এক সঙ্গী মুকেশ কুমারকে গ্রেফতার করে পুলিশ। পুলিশ জানিয়েছে, ওই দিন সন্ধ্যায় নাজিরপুরে নিজের বাড়িতে একাই ছিলেন বছর তেইশের ওই তরুণী। অভিযোগ, সেই সুযোগে প্রতিবেশী যুবক তাঁদের বাড়িতে ঢুকে ধর্ষণ করার চেষ্টা করে। বাধা দিতে গেলে তাঁর গায়ে আগুন ধরিয়ে দেয় ওই যুবক। এই ঘটনায় তরুণীর শরীরের ৯০ শতাংশ পুড়ে যায়। তাঁকে উদ্ধার করে প্রথমে মুজফফরপুরের শ্রীকৃষ্ণ মেডিক্যাল কলেজে নিয়ে যাওয়া হয়। পরে অবস্থার অবনতি হলে পটনায় স্থানান্তরিত করা হয়। সেখানেই এত দিন চিকিত্সা চলছিল তাঁর। মুখ্যমন্ত্রী নীতীশ কুমারের কাছে সুবিচারের দাবি জানিয়েছেন নির্যাতিতার পরিবার। নির্যাতিতার জামাইবাবু বলেন, “মুখ্যমন্ত্রী নিজে এসে যত ক্ষণ না সুবিচারের আশ্বাস দেবেন, আমরা অন্ত্যেষ্টিক্রিয়া করব না।” সেই সঙ্গে তিনি নির্যাতিতার পরিবারের নিরাপত্তারও দাবি জানিয়েছেন তিনি। সোমবার দুপুরেই বেশ কিছু দাবি নিয়ে স্বাস্থ্যসচিব সঞ্জয় কুমারের সঙ্গে দেখা করেন নির্যাতিতা তরুণীর পরিবার। নয়াদিল্লিতে ভাল কোনও হাসপাতালে তরুণীর চিকিত্সার ব্যবস্থা করানোর দাবি জানিয়েছিলেন তাঁরা। তরুণীর মৃত্যুর খবর ছড়িয়ে পড়তেই ক্ষোভে ফেটে পড়ে গোটা নাজিরপুর গ্রাম। দোষীদের কঠোর শাস্তির দাবি তুলেছেন গ্রামবাসীরা। একই পরিণতির শিকার হয়ে গত ৬ ডিসেম্বর দিল্লির সফদরজং হাসপাতালে মৃত্যু হয়েছিল উন্নাওয়ের এক তরুণীর। তাঁকে গণধর্ষণের অভিযোগ উঠেছিল। সেই মামলায় রায়বরেলী আদালতে যাচ্ছিলেন ওই তরুণী। অভিযোগ, সে সময়ই দুই অভিযুক্ত-সহ পাঁচ জন তাঁকে ঘিরে ধরে মারধর করে। তার পর গায়ে পেট্রল ঢেলে আগুন ধরিয়ে দেয়। সেই ঘটনায় শরীরের ৯০ শতাংশ পুড়ে গিয়েছিল নির্যাতিতার। অন্য দিকে, গত ২৭ নভেম্বর তেলঙ্গানার শামশাবাদে তরুণী চিকিত্সককে গণধর্ষণ করে পুড়িয়ে মারার অভিযোগ ওঠে চার ট্রাক কর্মীর বিরুদ্ধে। সেই ঘটনায় উত্তাল হয়ে ওঠে গোটা দেশ।
‘‘কুলদীপ সেঙ্গারের লোকেরা কেন আমাদের বাঁচতে দিচ্ছে না?’’ প্রশ্ন শুনে চমকে ওঠার অবস্থা। উন্নাও ধর্ষণ মামলায় সোমবারই দুপুরে বাহুবলী বিধায়ক কুলদীপকে দোষী সাব্যস্ত করেছে দিল্লির আদালত। তার প্রতিক্রিয়া জানার জন্যই ফোন করা হয়েছিল নির্যাতিতা তরুণীর দিদিকে। কিন্তু তাঁর গলায় সন্তুষ্টির বদলে উদ্বেগই বেশি।  কেন? দিদির কথায়, শুধু দোষী সাব্যস্ত হলেই হল না। কী শাস্তি হয়, তার উপরেই সব কিছু নির্ভর করছে। তাঁর অভিযোগ, কুলদীপ জেলে থেকেও একের পর এক বিপদে ফেলেছে ওঁদের। ‘‘ট্রাকের ধাক্কায় মেরেই ফেলতে চেয়েছিল সবাইকে। সেঙ্গারের ফাঁসি হোক। আমরা তখন সন্তুষ্ট হব। না হলে ওর লোকজন কিছুতেই আমাদের বাঁচতে দেবে না।’’ যদিও আইন মোতাবেক সর্বোচ্চ সাজা হলেও যাবজ্জীবন কারাদণ্ডই হতে পারে সেঙ্গারের। আরও পড়ুন: আবার উত্তপ্ত তিনসুকিয়া, চলছে আসুর জেল ভরো গাড়ির সঙ্গে ট্রাকের সেই মুখোমুখি সংঘর্ষের ঘটনার পরই উন্নাও মামলা সরে এসেছে দিল্লিতে। নির্যাতিতা এবং তাঁর পরিবারকেও আদালতের নির্দেশে নিরাপত্তার কারণে নিয়ে আসা হয়েছে দিল্লিতে। দীর্ঘ চিকিৎসার পরে নির্যাতিতা হাসপাতাল থেকে ছাড়া পেয়েছেন বটে। তবে চিকিৎসা এখনও চলছে। বিকেল তিনটেয় দিল্লির আদালত কুলদীপকে দোষী সাব্যস্ত করার পরে দিদি বোনের সঙ্গে দেখা করতে গিয়েছিলেন। তার পরে ফোনে আনন্দবাজারকে তিনি বলেন, ‘‘ওকে খবরটা জানিয়েছি। মুখে অনেক দিন পর হাসি ফুটেছে। কিন্তু ওর মতো আমরাও চাই, কুলদীপের কঠোরতম শাস্তি হোক।’’ এ দিনের রায় নিয়ে কিছু প্রশ্নও রয়েছে পীড়িত পরিবারটির। কুলদীপ দোষী সাব্যস্ত হলেও আদালত আর এক অভিযুক্ত শশী সিংহকে প্রমাণের অভাবে ছেড়ে দিয়েছে। দিদির বক্তব্য, ‘‘শশীই তো আমার বোনকে কাজের লোভ দেখিয়ে সেঙ্গারের কাছে নিয়ে গিয়েছিল।  বোনের উপর অত্যাচারের সময় শশী ঘরে বাইরে পাহারা দিয়েছিল। তা হলে ওকে কেন ছেড়ে দেওয়া হল?’’ দিদি চিন্তিত তাঁর কাকার ভবিষ্যত নিয়েও। ‘‘আমাদের কাকাকে মিথ্যে মামলায় ফাঁসিয়ে জেলে পাঠিয়ে দিয়েছে সেঙ্গার। বারবার আমার কাকার জামিনের আর্জির শুনানি পিছিয়ে যায়। কেন জানেন? সেঙ্গারের লোকেরা হয় উকিলদের টাকা দিয়ে কিনে নেয়। না হলে সবাইকে বেদম ভয় দেখায়।’’  নির্যাতিতার গাড়িতে যেদিন ট্রাক ধাক্কা মারে, সেদিন গাড়িতে ছিলেন কাকার স্ত্রী এবং শ্যালিকা। মারা গিয়েছেন দু’জনেই। এখনও চিকিৎসাধীন রয়েছেন ওঁদের আইনজীবী মহেন্দ্র সিংহ। নির্যাতিতার দিদির প্রশ্ন, ‘‘কাকা আমাদের সাহায্য করতে এসেই তো বিপদে পড়েছেন। কুলদীপের লোকেরা তো কাকিমাকেও মেরে ফেলল। কাকার পরিবারটাও বিধ্বস্ত। কাকার ছেলে-মেয়েরা কী দোষ করেছে বলুন তো?’’
গরিব পরিবারের উপর সদয় হয়েছেন বিধায়ক। চাকরি করে দেবেন বলে আশ্বাস দিয়েছেন। সরল মনে তা-ই বিশ্বাস করে নিয়েছিল ১৬ বছরের কিশোরী। চাকরি চাইতে তা-ই বিধায়কের বাড়িতে গিয়ে হাজির হয়েছিল। ‘অভিশপ্ত’ সেই সন্ধ্যার পর ‘সুবিচার’ পেতে দু’বছরেরও বেশি সময় লেগে গেল উন্নাওয়ের নির্যাতিতার। দীর্ঘ টানাপড়েনের পর সোমবার মূল অভিযুক্ত কুলদীপ সিংহ সেঙ্গারকে দোষী সাব্যস্ত করেছে দিল্লির তিস হাজারি কোর্ট। সাজা ঘোষণা হয়নি এখনও। প্রমাণের অভাবে ছাড় পেয়ে গিয়েছে অন্য অভিযুক্ত শশী সিংহও।  কিন্তু পুলিশি হেফাজতে থাকাকালীন নির্যাতিতার বাবার রহস্যমৃত্যু, আদালতে যাওয়ার পথে নির্যাতিতার গাড়িতে দুর্ঘটনা, এ সবেরও সদুত্তর মেলেনি এখনও পর্যন্ত। দেখে নেওয়া যাক ২০১৭ সালে ঠিক কী ঘটেছিল এবং এত দিনে কী ভাবে এগিয়েছে ঘটনাবলী... • ১১ জুন, ২০১৭: উত্তরপ্রদেশের উন্নাওয়ের মাখি গ্রাম থেকে নিখোঁজ হয়ে যান ১৭ বছরের নির্যাতিতা। তা নিয়ে থানায় অভিযোগ জানায় তাঁর পরিবার। • ২০ জুন, ২০১৭: অরাইয়া থেকে নির্যাতিতাকে উদ্ধার করল পুলিশ। • ২২ জুন, ২০১৭: ম্যাজিস্ট্রেটের সামনে বয়ান রেকর্ড নির্যাতিতার। তিনি জানান, শশী সিংহ নামের এক মহিলা, তাঁর ছেলে শুভম সিংহ এবং মেয়ে নিধি সিংহ তাঁকে চাকরি এবং কানপুরে নিয়ে গিয়ে স্বচ্ছল জীবনের লোভ দেখায়। সেই মতো ১১ জুন শুভম সিংহের সঙ্গে বেরোন তিনি। কিন্তু শুভম, তার গাড়ির চালক অওধেশ তিওয়ারি, ব্রজেশ যাদব এবং আরও বেশ কয়েক জন মিলে তাঁকে ধর্ষণ করে । • ৩ জুলাই, ২০১৭: পুলিশের গড়িমসি দেখে সরাসরি মুখ্যমন্ত্রী যোগী আদিত্যনাথকে চিঠি লেখেন নির্যাতিতা। তাতে তিনি জানান, ১১ জুনের আগেও ধর্ষণের শিকার হন তিনি। চাকরি চাইতে গেলে  ৪ জুন রাত ৮টা নাগাদ নিজের বাড়িতে তাঁকে ধর্ষণ করেন বিজেপি বিধায়ক কুলদীপ সিংহ। নিজের বয়ানে পুলিশকেও তা জানিয়েছিলেন তিনি। কিন্তু কুলদীপ সিংহের নাম বাদ দিতে বলা হয় তাঁকে। • ২৪ ফেব্রুয়ারি, ২০১৮: চিঠি দেওয়ার পর এক বছর পেরিয়ে গেলেও যোগী সরকারের তরফে কোনও পদক্ষেপ করা হয়নি।তাই চিফ জুডিশিয়াল ম্যাজিস্ট্রেটের কাছে কুলদীপ সিংহ সেঙ্গারের বিরুদ্ধে এফআইআর দায়ের করেন নির্যাতিতার মা।  এর পরেও কোনও ব্যবস্থা নেওয়া হয়নি। উল্টে কুলদীপ সিংহ সেঙ্গারের লোকজন নির্যাতিতার পরিবারকে হেনস্থা করতে শুরু করে।  • ৩ এপ্রিল, ২০১৮: উন্নাও আদালতে শুনানির জন্য গেলে লোকজন নিয়ে কুলদীপ সিংহ সেঙ্গারের ভাই অতুল সিংহ নির্যাতিতার বাবাকে মারধর করে। গাছে বেঁধে লাঠি, রড এবং বেল্ট দিয়ে পেটানো হয় তাঁকে। থানায় জানালে অতুল সিংহের নাম বাদ দিয়ে পাঁছ অভিযুক্তের বিরুদ্ধে অভিযোগ দায়ের করে পুলিশ। • ৪ এপ্রিল, ২০১৮: বেআইনি অস্ত্র রাখার অভিযোগে নির্যাতিতার বাবাকেই গ্রেফতার করে পুলিশ। বলা হয়, প্রায় এক দশক ধরে কুলদীপ সিংহ সেঙ্গারের পরিবাররে সঙ্গে বিরোধ তাঁদের। • ৮ এপ্রিল, ২০১৮: বিধ্বস্ত অবস্থায় যোগী আদিত্যনাথের বাসভবনের সামনে ধর্না  নির্যাতিতা ও তাঁর পরিবারের। গায়ে আগুন লাগিয়ে আত্মঘাতী হওয়ার চেষ্টা করেন নির্যাতিতা। সংবাদ সংস্থা এএনআই-কে তিনি জানান, ‘‘আমাকে ধর্ষণ করা হয়েছে। গত এক বছর ধরে দরজায় দরজায় ঘুরে বেড়াচ্ছি। কিন্তু কেউ আমার কথা কানেই তুলছে না। ওদের সকলকে গ্রেফতার করুক পুলিশ। নইলে আত্মঘাতী হব আমি। মুখ্যমন্ত্রীকে জানিয়েও কোনও লাভ হয়নি। এফআইআর দায়ের করার পর থেকে আমাদেরই হেনস্থা করা হচ্ছে।’’ কিন্তু ইচ্ছাকৃত ভাবে তাঁকে ফাঁসানো হচ্ছে বলে অভিযোগ উড়িয়ে দেন সেঙ্গার। • ৯ এপ্রিল, ২০১৮: পুলিশি হেফাজতে থাকাকালীন রহস্য মৃত্যু নির্যাতিতার বাবার। পরে ময়নাতদন্তের রিপোর্টে রক্তে বিষক্রিয়া এবং কোলনে ফুটো হয়ে যাওয়ার উল্লেখ ছিল।  তাঁর সারা শরীরে অসংখ্য আঘাতের চিহ্ন ছিল বলেও জানা যায়। • ১০ এপ্রিল, ২০১৮: নির্যাতিতার বাবাকে মারধরের অভিযোগে অতুল সিংহ-সহ মোট পাঁচ জন গ্রেফতার। • ১১ এপ্রিল, ২০১৮: ধর্ষণ এবং হেফাজতে নির্যাতিতার বাবার মৃত্যু নিয়েবিশেষ তদন্ত কমিটি সিট গড়ার নির্দেশ যোগী আদিত্যনাথ সরকারের। নিরাপত্তা দেওয়ার বাহানায় নির্যাতিতা এবং তার পরিবারকে উন্নাওয়ের একটি হোটেলে সরানো হয়। কিন্তু সেখানে জল এবং বিদ্যুৎ ছিল না বলে অভিযোগ। • ১২ এপ্রিল, ২০১৮: কুলদীপ সিংহ সেঙ্গারের বিরুদ্ধে অপহরণ এবং ধর্ষণের মামলা দায়ের। পকসো আইনে মামলা। মামলার তদন্ত সিবিআইয়ের হাতে তুলে দেয় রাজ্য সরকার। এফআইআর দায়ের হওয়া সত্ত্বেও সেঙ্গারকে গ্রেফতার করা হল না কেন, প্রশ্ন ইলাহাবাদ হাইকোর্টের। • ১৩ এপ্রিল, ২০১৮: লখনউয়ের ইন্দিরা নগর থেকে সাত সকালে কুলদীপ সিংহ সেঙ্গারকে গ্রেফতার সিবিআইয়ের। তাঁর বিরুদ্ধে মামলা দায়ের। • ১৫ এপ্রিল, ২০১৮: অন্য অভিযুক্ত শশী সিংহকে গ্রেফতার করে সিবিআই। শশী সিংহই নির্যাতিতাকে সেঙ্গারের বাড়িতে নিয়ে গিয়েছিলেন এবং ধর্ষণের সময় বাইরে পাহারা দিচ্ছিলেন বলে জানা যায়। • ৭ জুলাই, ২০১৮: নির্যাতিতার বাবাকে হত্যার দায়ে অতুল সিংহ-সহ পাঁচজনের বিরুদ্ধে চার্জগঠন সিবিআইয়ের। • ১১ জুলাই, ২০১৮: ধর্ষণ মামলায় সেঙ্গার এবং শশী সিংহের বিরুদ্ধে চার্জগঠন। • ১৩ জুলাই, ২০১৮: বেআইনি অস্ত্র মামলায় নির্যাতিতার বাবার গ্রেফতারি নিয়ে সেঙ্গার এবং আরও ন’জনের বিরুদ্ধে ষড়যন্ত্রের চার্জগঠন সিবিআইয়ের। • ৩১ জুলাই, ২০১৮: ১২ বছরের কম বয়সী মেয়েদের ধর্ষণের ক্ষেত্রে অপরাধীকে মৃত্যুদণ্ড দেওয়ার পক্ষে বিল পাশ লোকসভায়। • ১৮ অগস্ট, ২০১৮: নির্যাতিতার বাবার হত্যা মামলার অন্যতম সাক্ষী ইউনুসের রহস্য মৃত্যু। উত্তরপ্রদেশ পুলিশ এবং সিবিআইয়ের কাছে নিরাপত্তার আর্জি নির্যাতিতার পরিবারের। • ২৭ ডিসেম্বর, ২০১৮: নির্যাতিতা, তাঁর মা এবং কাকার বিরুদ্ধেই এফআইআর। নির্যাতিতার বয়স নিয়ে জাল নথি জমা দেওয়ার অভিযোগ। শশী সিংহের স্বামী হরিপাল সিংহ এই অভিযোগ করেন। • ৪ জুলাই, ২০১৯: অতুল সিংহের দায়ের করা প্রায় দু’দশক পুরনো মামলায় নির্যাতিতার কাকার ১০ বছরের কারাদণ্ড। দুর্ঘটনায় দুমড়ে-মুচড়ে যায় নির্যাতিতার গাড়ি। —ফাইল চিত্র। • ২৮ জুলাই, ২০১৯: রায়বরেলী যাওয়ার পথে নির্যাতিতা ও তাঁর পরিবারে গাড়িতে ট্রাকের ধাক্কা। ট্রাকের নম্বর প্লেটে কালি লেপা ছিল। দুর্ঘটনায় নির্যাতিতার কাকিমা ও তাঁর বোনের মৃত্যু। নির্যাতিতা ও তাঁর আইনজীবী মহেন্দ্র সিংহ গুরুতর আহত। • ২৯ জুলাই, ২০১৯: পরিকল্পিত ভাবে দুর্ঘটনা ঘটানো হয়েছে বলে অভিযোগ নির্যাতিতার মায়ের। সেঙ্গার ও ন’জনের বিরুদ্ধে এফআইআর। • ৩০ জুলাই, ২০১৯: কুলদীপ সিংহ সেঙ্গারকে দল থেকে বহিষ্কৃত করা হয়েছে বলে ঘোষণা বিজেপির। • ৩১ জুলাই, ২০১৯: প্রধান বিচারপতিকে লেখা নির্যাতিতার চিঠি প্রকাশ্যে। দুর্ঘটনার এক মাস আগে তিনি ওই চিঠি লিখেছিলেন বলে জানা যায়। তাতে নির্যাতিতা বলেন, মামলা তুলে নিতে তাঁদের হুমকি দেওয়া হচ্ছে। • ১ অগস্ট, ২০১৯: দেরিতে চিঠি পাওয়া নিয়ে আদালতের সেক্রেটারি জেনারেলের জবাব তলব সুপ্রিম কোর্টের। উন্নাও ধর্ষণকাণ্ড সংক্রান্ত পাঁচটি মামলাই দিল্লিতে সরিয়ে আনার নির্দেশ। • ১৬ ডিসেম্বর, ২০১৯: কুলদীপ সিংহ সেঙ্গারকে দোষী সাব্যস্ত করল দিল্লির তিস হাজারি কোর্ট।
২০১৭ সালে উন্নাওয়ে নাবালিকা ধর্ষণের দায়ে প্রাক্তন বিজেপি বিধায়ক কুলদীপ সেঙ্গারকে দোষী সাব্যস্ত করল দিল্লির আদালত। ধর্ষণ, ভয় দেখানো-সহ শিশুদের বিরুদ্ধে যৌন নির্যাতন বিরোধী পকসো আইনের একাধিক ধারায় বহিষ্কৃত বিজেপি নেতাকে সোমবার দোষী সাব্যস্ত করেছে দিল্লির তিসহাজারি আদালত। আগামী ১৯ তারিখ সাজার মেয়াদের উপর শুনানি। তবে এই মামলায় অন্য অভিযুক্ত শশী সিংহকে বেকসুর খালাসের নির্দেশ দিয়েছেন বিচারক। সেঙ্গারের বিরুদ্ধে নির্যাতিতাকে গাড়ি দুর্ঘটনা ঘটিয়ে খুনের চেষ্টার অভিযোগ-সহ অন্য মামলাগুলি চলছে। ২০১৭ সালে উন্নাওয়ের নাবালিকাকে তুলে নিয়ে গণধর্ষণের অভিযোগ ওঠে সেই সময় উত্তরপ্রদেশের বাঙ্গেরমউ কেন্দ্রের চার বারের বিজেপি বিধায়ক কুলদীপ সেঙ্গার ও শশীর বিরুদ্ধে। সেই মামলায় ২০১৮ সালের ১৩ এপ্রিল তাঁকে গ্রেফতার করে পুলিশ। তার কিছু দিনের  মধ্যেই বিজেপি তাঁকে দল থেকে বহিষ্কার করে। পুলিশের চার্জশিটের ভিত্তিতে পকসো আইনে ১২০বি (ষড়যন্ত্র), ৩৬৩ (অপহরণ) ৩৬৬ (অপহরণ ও বিবাহের জন্য বাধ্য করা) ৩৭৬ (ধর্ষণ)-সহ একাধিক ধারায় চার্জ গঠন করে আদালত। তার পর আজ সেঙ্গারকে দোষী সাব্যস্ত করেন তিসহাজারি আদালতের বিচারক ধর্মেশ শর্মা। সুপ্রিম কোর্টের তৎকালীন প্রধান বিচারপতি রঞ্জন গগৈকে একটি চিঠি লিখেছিলেন উন্নাওয়ের নির্যাতিতা। সেই চিঠির ভিত্তিতেই এ বছরই অগস্ট মাসে তিনি নির্দেশ দেন, এই সম্পর্কিত পাঁচটি মামলাই উত্তরপ্রদেশের আদালত থেকে দিল্লির তিসহাজারি আদালতে সরিয়ে আনতে হবে। এ ছাড়াও প্রতিদিন শুনানি করে ৪৫ দিনের মধ্যে বিচারপ্রক্রিয়া শেষ করার নির্দেশও দেন প্রাক্তন প্রধান বিচারপতি। দিল্লি আদালতে রুদ্ধদ্বার শুনানি হয় এই মামলার। শুনানি চলাকালীন নির্যাতিতার পক্ষে সাক্ষী ছিলেন ১৩ জন। ৯ জন সাক্ষী ছিলেন বিরোধী পক্ষের। এই দীর্ঘ সাক্ষ্যগ্রহণ ও তথ্যপ্রমাণ বিশ্লেষণের পাশাপাশি, দিল্লির এইমস হাসপাতালে একটি বিশেষ আদালতও গঠন করা হয়। গাড়ি দুর্ঘটনায় গুরুতর আহত হয়ে ওই হাসপাতালেই ভর্তি ছিলেন নির্যাতিতা। তাঁর বয়ান নেওয়ার জন্য ওই বিশেষ আদালত গঠন করা হয়। কুলদীপ সেঙ্গার প্রভাবশালী হওয়ায় নির্যাতিতা নাবালিকা (বর্তমানে তরুণী) ও তাঁর পরিবারের উপর গোড়া থেকেই নানা ভাবে অত্যাচার চলেছে। তাঁদের নানা ভাবে ভয় দেখানো তে ছিলই, তার সঙ্গে পরিবারের লোকজন ও অভিযুক্তকে শেষ করে দেওয়ার চেষ্টা হয়েছে। প্রথমত, ২০১৮ সালের ৩ এপ্রিল অবৈধ আগ্নেয়াস্ত্র রাখার অভিযোগ তুলে অস্ত্র আইনে নির্যাতিতার বাবার বিরুদ্ধে মামলা দায়ের হয়। তাঁকে গ্রেফতার করে পুলিশ। কিন্তু তার ৬ দিনের মাথায় ৯ এপ্রিল পুলিশি হেফাজতে তাঁর মৃত্যু হয়। অভিযোগ ওঠে কুলদীপ সেঙ্গারের অঙ্গুলিহেলনেই পুলিশ এই কাণ্ড ঘটায়। তখনও দোষী সাব্যস্ত হননি। ‘নারী সুরক্ষা’র কথা শোনাচ্ছেন কুলদীপ সেঙ্গার। —ফাইল চিত্র  এর পর এ বছরের ২৮ জুলাই পরিবারের সঙ্গে রায়বরেলীতে যাওয়ার পথে মারাত্মক গাড়ি দুর্ঘটনার কবলে পড়েন নির্যাতিতা। গাড়িতে থাকা তাঁর দুই কাকীমার মৃত্যু হয়। তবে প্রাণে বেঁচে যান নির্যাতিতা। লখনউয়ের একটি হাসপাতাল থেকে তাঁকে এয়ার অ্যাম্বুল্যান্সে করে দিল্লির এইমস হাসপাতালে নিয়ে আসা হয়। এই ঘটনাতেও অভিযোগ ওঠে, কুলদীপ সেঙ্গার ও তাঁর অনুগামীদের পরোক্ষ মদতে পরিকল্পিত ভাবে গাড়ি দুর্ঘটনা ঘটিয়ে নির্যাতিতাকে খুনের চেষ্টা করা হয়েছিল। সেঙ্গারের বিরুদ্ধে এই দু’টি মামলাই চলছে।  তবে মূল ধর্ষণের মামলায় কুলদীপ সেঙ্গার দোষী সাব্যস্ত হওয়ায় কিছুটা হলেও স্বস্তিতে নির্যাতিতা ও তাঁর পরিজনরা।  তাঁর সাজার মেয়াদ কী হবে, তা নিয়ে ১৯ ডিসেম্বর বৃহস্পতিবার দু’পক্ষের আইনজীবীদের বক্তব্য শুনবে আদালত। এ বছরের অগস্টেই পকসো আইন সংশোধন করে সর্বোচ্চ সাজা হয়েছে ফাঁসি বা মৃত্যুদণ্ড। নির্যাতিতার আইনজীবী সর্বোচ্চ সাজা চাইতে পারেন বলেই সূত্রের খবর।
মাইলের পর মাইল জুড়ে সর্ষে আর আনাজের খেত। ফুলকপি, টোম্যাটো...। শহিদ চন্দ্রশেখর আজাদের জেলা, ইনকিলাব জিন্দাবাদ স্লোগানের জনক হসরত মোহানির জেলা উন্নাওয়ের আবাদি ফলনও সুখ্যাত। লখনউয়ের এলডিএ কলোনির বাজারে এক বিক্রেতা হাঁকছিলেন, উন্নাও কি সবজি! উন্নাও কি সবজি! দুই যুবক, দেখে মনে হল কলেজ-ছাত্র, ডেকে বললেন, ‘‘ওই নামটা আর নিয়ো না! লোকে কিনতে চাইবে না!’’  ১১ মাসে ৮৬টি ধর্ষণ, ১৮৫টি যৌন হেনস্থার অভিযোগ নথিভুক্ত। উন্নাওয়ের এই পরিসংখ্যান লখনউয়ের অটোচালক থেকে চিকনের দোকানি, সকলের মুখে মুখে ঘুরছে। এই কলঙ্ক রাখব কোথায়— ক্ষোভ উগরে দিচ্ছেন প্রত্যেকেই।  দিল্লিতে শীলা দীক্ষিতের সরকারের পতনের পিছনে নির্ভয়া আন্দোলনের বড় ভূমিকা ছিল। যোগী আদিত্যনাথও কি সেই ভয় পাচ্ছেন? ২১৮টি ফাস্ট ট্র্যাক আদালত গঠনের ঘোষণা, শহরে মেয়েদের রাতে বাড়ি ফেরার জন্য পুলিশি সহায়তার আশ্বাস বুঝিয়ে দিচ্ছে, সরকার একটা বার্তা দিতে মরিয়া।  আরও পড়ুন: ‘ভয়ের কিছু নেই, দিল্লি আসুন, কথা হবে’ উত্তরপ্রদেশের ডিজি-র দায়িত্ব এক সময় সামলেছেন এক বাঙালি। আনন্দলাল বন্দ্যোপাধ্যায়। ২০১৪ সালে অবসর নিয়েছেন। গোমতীনগরে নিজের বাড়িতে বসে বললেন, ‘‘কোনও সরকারই কিন্তু চায় না, তার আমলে অপরাধের পরিসংখ্যান বাড়ুক। কিন্তু সেটা আবার বহুলাংশে সমস্যা বাড়িয়েও দেয়। দীর্ঘ পুলিশ জীবনে একমাত্র চরণ সিংহ ছাড়া কোনও মুখ্যমন্ত্রীকে দেখিনি, যিনি বলেছেন, সব ঘটনা নির্দ্বিধায় নথিভুক্ত করুন। ধর্ষণের অভিযোগ এমনিতেই সামনে আসে সবচেয়ে কম। তার পর যদি পরিসংখ্যান নিয়ে হইচই হয়, পুলিশ কিন্তু আরও কম এফআইআর নিতে চাইবে। ভাল পরিসংখ্যান আসলে সত্যিই ভাল কি না, সেটা বোঝা দরকার।’’  আনন্দলাল বরং বেশি উদ্বিগ্ন তেলঙ্গানার এনকাউন্টার নিয়ে। বললেন, ‘‘এটা একেবারেই সমর্থন করা যায় না। ফৌজদারি মামলায় ন্যায়দানের কাঠামো অবিলম্বে মেরামত করা দরকার। ফাস্ট ট্র্যাক আদালতের ঘোষণা হল, ভাল কথা। পরিকাঠামো প্রস্তুত কি?’’ উন্নাও জেলাটা এমনিতে বরাবর রাজ্যবাসীর কাছে অপরাধপ্রবণ এলাকা বলেই পরিচিত। খুনখারাপি, ডাকাতি লেগেই থাকে। রাজ্য রাজধানী লখনউ আর রাজ্যের আর্থিক ভরকেন্দ্র কানপুরের মাঝামাঝি এই অঞ্চল উন্নয়নের নিরিখেও পিছিয়ে। তার সঙ্গে চামড়ার কারখানা, মাছের ব্যবসা আর চাষজমির একত্র অবস্থান। ফলে নানা ধরনের লেনদেনকে কেন্দ্র করে ঝুটঝামেলা তৈরি হয়। সঙ্গে গোবলয়ের জাতপাতের রাজনীতি তো আছেই।  এই উন্নাওয়েই বছর কয়েক আগে এক সাধুর কথা শুনে মাটির নীচে সোনা খুঁজতে নেমে পড়েছিল পুরাতাত্ত্বিক সর্বেক্ষণ। আর এক বিতর্কিত সাধু সাক্ষী মহারাজ এখন এখানকার সাংসদ।  গত সপ্তাহেও যিনি কুলদীপ সেঙ্গারকে জন্মদিনের শুভেচ্ছা জানাতে ভোলেননি। আনন্দলালের বক্তব্য, পরপর দু’টো ঘটনা শিরোনামে চলে আসায় সকলের নজর এখন উন্নাওয়ে। তার মানে এই নয়, অন্যান্য জেলার ছবি খুব আলাদা। সামগ্রিক ভাবে ভারতীয় সমাজের ছবিটাই আলাদা নয়।  ধর্ষণ, শাসক দলের সঙ্গে অপরাধীদের যোগ বা পুলিশের ভূমিকা নিয়ে প্রশ্ন--- বাস্তবিকই নতুন ঘটনা নয়। রূপরেখা বর্মা তবু জোর গলায় দাবি করছেন, আগের সময়ের তুলনায় যোগী জমানায় গুণগত পরিবর্তন ঘটে গিয়েছে। রূপরেখা লখনউ বিশ্ববিদ্যালয়ের প্রাক্তন উপাচার্য। সেই সঙ্গে ‘সাঝি দুনিয়া’ নামে একটি সংগঠনের কর্ণধার, যারা নির্যাতিতা মেয়েদের হয়ে লড়াই করে। লখনউ শহরের গোল মার্কেট এলাকায় প্রয়াত সাহিত্যিক যশপালের বাড়ির এক অংশে তার অফিস। সেখানে বসেই ৭৬ বছরের রূপরেখা শোনাচ্ছিলেন তাঁর অভিজ্ঞতা। সত্তরের দশকের শেষ থেকে নারী আন্দোলনের সঙ্গে যুক্ত। বললেন, ‘‘মেয়েরা কোনও আমলেই সুরক্ষিত ছিল না। ন্যায়বিচারের লড়াইও মসৃণ ছিল না। কিন্তু যোগী সকলকে ছাপিয়ে গিয়েছেন।’’  উন্নাওয়ের পরিস্থিতিকে সামগ্রিক ভাবে মোদী-যোগী জমানায় সামাজিক হিংস্রতার উদ‌্গিরণের পরিপ্রেক্ষিতেই বুঝতে চান রূপরেখা। ‘‘যে শাসক ক্রমান্বয়ে দেশ জুড়ে হিংসা, বিদ্বেষ, বিভাজনকে উস্কে দেয়, যেখানে অভিযুক্তেরা জামিন পেলে নায়কের অভ্যর্থনা অপেক্ষা করে, সেই পরিমণ্ডলে মেয়েদের উপরে নিগ্রহ বাড়বে, এটাই তো স্বাভাবিক।’’ অনেক দিন পরে রাজ্যে বিজেপি ক্ষমতায় ফিরেছে। রূপরেখার দাবি, বর্তমান শাসক তিলক (ব্রাহ্মণ), তলোয়ার (ঠাকুর) আর তরাজু-র (দাঁড়িপাল্লা, বণিকের প্রতীক) দল। ফলে দুর্বলের উপরে নির্যাতন বেড়ে যাওয়ার কথাই ছিল, বেড়েছে। উঁচু জাতেরা, ঠাকুরেরা মনে করছে, তারা যা খুশি করতে পারে। অখিলেশের সময়ে পুলিশের আচার-ব্যবহারে সামান্য হলেও ইতিবাচক পরিবর্তন দেখা যাচ্ছিল। সে দিন আজ বিগত, দাবি রূপরেখার। ২০০৫ সালে মুলায়ম সরকারের আমলে লখনউ শহরেই কাগজকুড়ানি এক কিশোরী গণধর্ষিত হয়। অভিযুক্ত ছয় যুবক শাসক দলের ঘনিষ্ঠ ছিল। সে বারেও তাদের আড়াল করার চেষ্টা, পুলিশি নিষ্ক্রিয়তার অভিযোগ ছিল। মুখ্যমন্ত্রীর বাসভবনের দিকে আগুয়ান মিছিলকে আটকে দিয়ে পুলিশ কমিশনার ১০ দিন সময় চেয়ে নিয়েছিলেন। ছ’দিনের মাথায় অভিযুক্তেরা ধরা পড়ে। তার পর আর তাদের বাঁচানোর চেষ্টা হয়নি। ঘটনাটি মনে করিয়ে সে দিনের আন্দোলনের নেত্রী রূপরেখা বলেন, ‘‘এই আমলে এমন আন্দোলন করা অনেক কঠিন।’’  উন্নাওই হোক বা গণপিটুনিখ্যাত দাদরি, তারা তো আসলে একই মানচিত্রের দু’টি বিন্দু।
দেশে ‘প্রচুর অবিচার’ নিয়ে বিজেপিকে আক্রমণ করতে গিয়ে উত্তরপ্রদেশের উন্নাওয়ে নির্যাতিতাকে নিয়ে সরব হলেন প্রিয়ঙ্কা গাঁধী বঢরা। আজ দিল্লির রামলীলা ময়দানে ‘ভারত বাঁচাও র‌্যালি’-তে প্রিয়ঙ্কা বলেন, ‘‘উন্নাওয়ে যে নির্যাতিতাকে পুড়িয়ে মারা হয়েছে তাঁর বাবাকে মুখ ঢেকে কাঁদতে দেখে আমার নিজের বাবার কথা মনে পড়ল। বাবার মৃতদেহ যখন দেখি তখন আমার ১৯ বছর বয়স। এ দেশের মাটিতে আমার বাবার রক্ত যেমন মিশে রয়েছে তেমনই রয়েছে উন্নাওয়ের নির্যাতিতার রক্ত। এ দেশ আমাদের। দেশকে বাঁচানো আমাদের নৈতিক কর্তব্য।’’   প্রিয়ঙ্কা জানান, উত্তরপ্রদেশের উন্নাওয়ে ওই নির্যাতিতাকে গ্রামপ্রধানের ছেলেই ধর্ষণ করে বলে অভিযোগ। প্রথমে পুলিশ অভিযোগই নিতে চায়নি। কিন্তু হাল না ছেড়ে বিচার পেতে ট্রেনে চড়ে কোটে যেতেন তিনি। এক দিন কোর্টে যাওয়ার পথেই অভিযুক্তেরা তাঁর গায়ে আগুন লাগিয়ে দেয় বলে অভিযোগ। তাঁর বক্তব্য, ‘‘সবাই বিচার পেতে চায়। ওই তরুণীর বাড়িতে তাঁরই আত্মীয় এক ন’বছরের মেয়ের কাছে আমি জানতে চেয়েছিলাম, ভবিষ্যতে সে কী হতে চায়। কিছু ক্ষণ চুপ করে থেকে সে বলল, বিচারক হতে চায়।’’ প্রিয়ঙ্কার বক্তব্য, ‘‘দেশে এখন অনেক অবিচার ঘটছে। কৃষকেরা ধাক্কা খাচ্ছেন। বস্তুত উন্নাওয়ে নির্যাতিতার পরিবারও নোটবন্দির ফলে ধাক্কা খেয়েছিল।’’ প্রিয়ঙ্কার মতে, এখন যাঁরা এ সব অবিচারের বিরুদ্ধে লড়াই করবেন না তাঁরা কাপুরুষ। তাঁর কথায়, ‘‘প্রধানমন্ত্রী আজ উত্তরপ্রদেশে রয়েছেন। আশা করি তিনি এই নির্যাতন নিয়ে মৌনভঙ্গ করবেন।’’ উত্তরপ্রদেশ সফরে গেলেও প্রধানমন্ত্রী নরেন্দ্র মোদী অবশ্য এ নিয়ে মুখ খোলেননি।  আরও পড়ুন: রাহুলের ‘সাভারকর’ মন্তব্যে চটল সেনা! এ দিন উন্নাওয়ে নির্যাতিতা তরুণীর বাড়িতে গিয়ে তাঁর পরিবারের সদস্যদের সঙ্গে দেখা করেন সমাজবাদী নেতা অখিলেশ যাদব। তিনি বলেন, ‘‘নির্যাতিতার পরিবার যাতে ন্যায়বিচার পায় তা দেখা আমাদের কর্তব্য।’’
"মনে আছে, বেশ ছোটবেলায় বাথরুম যাওয়ার আগে মাকে বলতাম, ‘দাঁড়াবে? ভয় করছে!’ একটু যখন বড়, খেলে ফিরতে ফিরতে সন্ধে হয়ে গেলেও একই কথা বলতাম। বাবাকে— ‘ভয় করছে! গলির মোড়টায় দাঁড়াবে?’ কোথাও একটা জানতাম, দু’টো ভয় এক নয়। আর কী অদ্ভুত ভাবে দু’টো ভয় কাটানোর লোকও আলাদা।  একটার পর একটা বছর পেরতে লাগল। কত কী বদলে গেল! কিন্তু ভয়টা আর পাল্টালো না। কমল না। বরং দিন দিন কুঁকড়ে যাওয়াটা বাড়তে থাকল। যত বয়স বাড়ল, টেপ জামা ছেড়ে ফ্রক, ফ্রক থেকে সালোয়ারে পৌঁছলাম, তত নিজেকে গুটোতে থাকলাম। অনেক কিছুর আগল পড়ল পায়ে। বিট্টু, আকাশ, পাপাইদের সঙ্গে মেলামেশা কমাতে বলা হল। জেঠু বাড়িতে এলে হাঁটু ঢাকতে হল। মাস্টারমশাইয়ের বদলে দিদিমণিরা এলেন। কেন? সে প্রশ্ন করিনি কখনও। কী করে করব? তখন যে ‘ছেলেমানুষ’ থেকে ‘মেয়েমানুষ’ হয়ে গিয়েছি। একটা ছোট্ট ঘটনার কথা বেশ মনে পড়ে। প্রথম বার অটো করে স্কুলে যাব। একা। নিজেকে বেশ বড় ভাবতে শুরু করেছি। হাতে টাকার ব্যাগ। একা একা ভাড়া দেব। অটোয় উঠলাম। জায়গা হল অটোর সামনে। চালকের পাশে। আমার ভাল লাগছিল না। যত বার অটোটা মোড় ঘুরছিল, চালকের হাত ঘুরছিল, আমার অস্বস্তি হচ্ছিল। স্কুলে গিয়ে কেঁদেছিলাম। ছোটবেলায় মুরগি কাটা দেখে যতটা কাঁদতাম, তার চেয়েও বেশি। মাথায় হাত বুলিয়ে এক বন্ধু বলেছিল, ‘ওরকম হয়। আমারও হয়েছিল একবার, বাসে। শুনবি?’ সেই শোনার তালিকাটা আস্তে আস্তে কত লম্বা হয়ে গিয়েছিল! গোটা টিফিন জুড়ে কত গল্প, কুঁকড়ে থাকার। বাড়ি ফিরে মাকে না বলে জেঠিমাকে বলেছিলাম। শুনে তাঁর উত্তর ছিল, ‘তোকে অটোর সামনে কে বসতে বলেছিল?’ এর পাশাপাশিই জারি হয়ে গিয়েছিল লম্বা ফতোয়া— স্যর পড়াতে এলে মা বসে থাকবে। যে ব্যাচে ছেলেরা থাকবে, সেখানে ওড়না ‘মাস্ট’। জামা যত সম্ভব ঢিলা, তা না হলে ‘যা হয়েছে, তা আবার হবে’। শুনিনি কথা। আর জোর গলায় বলতেও পারব না যে, ‘কিছুই হয়নি’। বারবার হয়েছে। আমার ‘অসভ্যতামি’র শাস্তি দেওয়া হয়েছে বারবার। কিন্তু আমি কখনও কাউকেই শায়েস্তা করতে পারিনি। বাড়ি ফিরে যেদিন দেখতাম ‘সীতা অউর গীতা’ হচ্ছে, সেদিনই বসতাম টিভির সামনে। দেখতে ভারী ভাল লাগত। একটা মেয়ে সকলকে শায়েস্তা করছে। আমিও বেশ পারতাম! কিন্তু পারিনি। খালি অসহায়ের মতো নীরব দর্শক হয়ে দেখে গিয়েছি। মনে হয়েছে, এতটা তো আমার সঙ্গে হয়নি। বাড়ি ফিরে কম্বলটা মাথা অবধি টেনে নিয়েছি। কিছু দেখতে পেলে পাছে প্রতিবাদ করতে হয়। প্রতিবাদ করলে যদি আমার সঙ্গেও হয়। আমি চুপ করে থেকেছি। শীতের বেলা ছোট হয়ে এসেছে। আমি চুপ থেকেছি। আমাদের চাঁপাগাছে ফুল এসেছে। আমি চুপ করে থেকেছি। আমাদের কাজের পিসির কপালে কালশিটে দেখেছি। আমি চুপ করে থেকেছি। পাড়ার বউদিকে মার খেতে দেখেছি। আমি চুপ করে থেকেছি। রাস্তাঘাটে বারবার অপমানিত হয়েছি। আমি চুপ করে থেকেছি। রিলিজ় করেছে ‘মরদানি’, ‘আকিরা’। আমি চুপ করে থেকেছি। আবার পাখিরা এক সঙ্গে ডেকেছে, আবার সকাল হয়েছে, আমি চুপ করে থেকেছি। আমার মনে হয়েছে আমাকেও যদি একটা রক্তে ভাসা সাদা বিছানায় থাকতে হয়? মনে হয়েছে আমাকেও যদি অভিনয় করে দেখাতে হয়, কী কী হয়েছে? মনে হয়েছে, আমার বাবাকেও যদি জেলে পুড়ে দেওয়া হয়? মনে হয়েছে, আমিও যদি মরে যাই?
আমি এখনও একই রকম চুপ। ন’মাসের শিশুকে ধর্ষণ করা হয়েছে। আমি মুখ বন্ধ করে রেখেছি। কোথাও মেয়েদের জ্যান্ত পোড়ানো হয়েছে, কোথাও গাড়ির চাকায় পিষে দেওয়া হয়েছে, কোথাও শরীর এফোঁড়-ওফোঁড় করে দিয়েছে রড। আমি চুপ করে থেকেছি। শুয়ে শুয়ে কাটিয়ে দিয়েছি একের পর এক রাত। কোথাও ছাত্রীকে জোর করে ‘পর্ন’ দেখিয়েছে শিক্ষক। আমি চুপ করে থেকেছি, ভেবেছি ‘সামান্য’ই তো। কোথাও প্রতি রাতে ‘স্বামীজি’র থাবার শিকার হয়েছে মেয়েটি। আমি চুপ করে থেকেছি। ভেবেছি যাক, বেঁচে তো আছে। কেউ নাইটক্লাবে ধর্ষিত হয়েছে, আমি রাতে বেরনো বন্ধ করেছি। কাউকে ছুড়ে ফেলা হয়েছে বাস থেকে, আমি ট্রেন ধরেছি। শুনেছি, কেউ টাইট জামা পরার জন্য ধর্ষিত হয়েছে, আমি জামাটা ঠিক করে নিয়েছি বারবার। সদ্যোজাতকেও বাদ দেয়নি ওরা। তখন ভেবেছি, দরকার কী ‘মা’ ডাক শোনার। তার চেয়ে নেটফ্লিক্সে ‘দিল্লি ক্রাইমস’ দেখি।। এ দিকে বিচার পেতে বছরে পর বছর কেটে যাক, রাতারাতি এনকাউন্টার হয়ে যাক, ‘বাবাজি’রা দন্ত বিকশিত করে থাকুক, ‘কী উচিত’ আর ‘কী উচিত নয়’ ভাবতে ভাবতে আমরা পার করে দিই বছরগুলো। খুঁজতে থাকি ‘সঙ্কটদুঃখত্রাতা’। ততদিন অবিশ্বাস করতে থাকি বাবা, ভাই, বন্ধু, প্রেমিক সকলকে। আমার আবারও ভয় করছে, কোনওদিন আমার মাকে কেউ টিভিতে বলতে শুনবে না তো,  ‘আমার মেয়েটা কবে বিচার পাবে?’ সেদিনও অবশ্য চুপই থাকব। 
(মতামত লেখকের ব্যক্তিগত)"
ছবির নাম: ‘মর্দানি-২’ পরিচালক: গোপী পুত্রণ অভিনয়ে:  রানি মুখোপাধ্যায়, বিশাল জেঠওয়া        যে কোনও ছবির ক্ষেত্রে তার মুক্তির সময়টা বেশ খানিকটা ফারাক গড়ে দিতে পারে। সে ছবি কতখানি আগ্রহ তৈরি করবে, কতটা চর্চিত হবে, কতটাই বা রেশ থেকে যাবে দর্শকের মনে, তার বেশ কিছুটা অলক্ষে নিয়ন্ত্রণ করে ফেলে সে সময়টায় চারপাশে ঘটতে থাকা ঘটনাপ্রবাহ, সামাজিক পরিস্থিতির দোলাচল। রানি মুখোপাধ্যায়ের দাপুটে অভিনয়ে মোড়া ‘মর্দানি-২’এর মুক্তির দিনক্ষণ স্থির করার সময়ে প্রযোজক-পরিচালকেরা ভারত জুড়ে ক্রমাগত ঘটতে থাকা ধর্ষণের ঘটনা এবং তাকে ঘিরে ক্রমশ জমাট বাঁধতে থাকা রাগ, ক্ষোভ, হতাশাকে উস্কে দিতে চাইছিলেন নিঃসন্দেহে, তবে সেই সময় নির্বাচন কাকতালীয় ভাবে বাস্তবের কাছাকাছি পৌঁছে যাবে, এতটা হয়তো বা ভাবেননি। এক দিকে ধর্ষণ, নারীদেহ ছিঁড়েখুঁড়ে ফেলা বিকৃত কাম এবং প্রমাণ লোপাটে বীভৎস ভাবে খুনের একের পর এক গা শিউরে ওঠা ভারতবর্ষ নির্ভয়া-কাণ্ডে দোষীদের ফাঁসির অপেক্ষায়। অন্য দিকে হায়দরাবাদের তরুণী পশু চিকিৎসককে ধর্ষণ ও পুড়িয়ে মারার ভয়াবহ ঘটনায় অভিযুক্তদের ‘এনকাউন্টারে’ মৃত্যুর ঘটনায় তুমুল তর্ক-বিতর্কের রেশ ফুরোয়নি এখনও। এমন আগুনে সময়ে এক বিকৃতমনস্ক ধর্ষক ও সিরিয়াল কিলারকে ধরতে ব্যতিব্যস্ত পুলিশের মরণপণ লড়াইয়ের গল্প বলা ‘মর্দানি-২’ যে বেশ অনেকখানি আগ্রহ বা চর্চার জায়গা তৈরি করে দেবে তা বলাই বাহুল্য। ২০১৪-য় দেশের নামীদামি শহর থেকে মেয়ে পাচারের ভয়াবহতা ও তাকেরুখতে এক তেজস্বিনী পুলিশ অফিসারের লড়াইয়ের কাহিনি নিয়ে যশরাজ ফিল্মসের ‘মর্দানি’ বক্স অফিস সাফল্যের পাশাপাশি নাড়িয়ে দিয়েছিল দর্শকদের। ২০১৫-র ঘটনাপ্রবাহের প্রেক্ষাপটে গল্প বুনে মর্দানি-২ তারই সিকুয়েল হিসেবেও হলে টেনে এনেছে দর্শকদের। মর্দানি-র সেই বীরাঙ্গনা পুলিশ অফিসার শিবানী শিবাজী রায় (রানি মুখোপাধ্যায়) এ ছবিতে রাজস্থানের কোটা শহরের এসপি-র পদে কর্মরত। দশেরার রাত পেরিয়ে সকাল হতেই ‘স্টুডেন্ট ক্যাপিটাল’ কোটা শিউরে ওঠে স্কুলছাত্রী লতিকার ধর্ষণ ও খুনের ঘটনার নৃশংশতায়। যার নেপথ্যে থাকা নাবালক অপরাধীকে ধরার দায়িত্বপ্রাপ্ত শিবানীর সঙ্গে রীতিমতো দাবা খেলায় নামে সেই ছেলে, সানি(বিশাল জেঠওয়া)। নিজের বাবাকে মায়ের খুনে সাহায্য করা এক নির্মম ছেলেবেলা যাকে পরিণত করেছে সমগ্র নারীজাতির প্রতি তুমুল বিদ্বেষী, বিকৃতমনস্ক, ঠান্ডা মাথার এক খুনিতে। পুলিশের সঙ্গে চোরপুলিশ খেলায় নেমে যে প্রতি মুহূর্তে চ্যালেঞ্জ ছোড়ে স্বয়ং এসপি-কেই। পুলিশ-প্রশাসনের নাকের ডগায় বসেই ঘটিয়ে যেতে থাকে একের পর এক পরিকল্পিত খুন, কখনও প্রমাণ লোপাটে, কখনও সুপারি নিয়ে, কখনও বা নিজের পালিয়ে যাওয়ায় সাহায্য চাওয়ার বিনিময়ে। এমনকি রীতিমতো ছক কষা, প্রয়োজন মতো ছদ্মবেশ নেওয়া সে সব অপরাধের পরে শিবানীকে জানান দিয়েও যায় অকুতোভয় সেই কিশোর। ক্ষুরধার বুদ্ধির তেজস্বিনী শিবানীকে চোখে আঙুল দিয়ে দেখিয়ে দিয়ে যায়, ধরা পড়ার ভয়ও তাকে দমাতে পারে না, বরং তার এমন ভয়ঙ্কর অপরাধ মনস্কতার নেপথ্যে রয়েছে দুর্দম মেল-ইগো। বলিউডি থ্রিলারের রীতি মেনে শেষমেশ সে ধরাও পড়ে ঠিকই নিজে হাতে সেই অপরাধের শাস্তি জোটে সেই ‘এসপি সাহেবা’র হাতেই। যে কাঁটাওয়ালা বেল্টে সে ছিঁড়েখুঁড়ে দিত তার শিকারদের, তারই অবিশ্রান্ত আঘাতে। ছবির একটি দৃশ্য  ছবি জুড়েএকের পর এক রোমহর্ষক খুনের ঘটনা টানটান উত্তেজনায় বসিয়ে রাখে। আর তারই মধ্যে অসম্ভব দক্ষতায় কাহিনিকার-পরিচালক গোপী পুত্রণ বুনে দিয়েছেন এই একুশ শতকেও নারীদের হেলাফেলার চোখে দেখা পুরুষশাসিত সমাজের গল্প— কখনও তার চরিত্র হয়ে ওঠে পুলিশবাহিনীতেই থাকা সিনিয়ার অফিসার শেখাওয়াত, কখনও টিভি অ্যাঙ্কর অমিত শর্মা, কখনও রাজনীতির কারবারি বেনিওয়াল, কখনও খোদ শিবানীরই বস। গল্পের পরতে পরতে মিশে গিয়েছে সমাজের দুর্নীতির গল্প, আইনের ফাঁকফোকর গলে তার বড় হয়ে ওঠাও। তবে সব পেরিয়ে গান-হীন এই ছবিতে দাগ কেটে যায় ঠান্ডা মাথার অপরাধের হাড় হিম করা ডিটেলিং, স্তরে স্তরে ভাঁজ খোলা জটিল মনস্তত্ত্বে গল্পের অবাধ আনাগোনা। আরও পড়ুন-আল্পসে ঘেরা জেনেভায় প্রেমে মজেছেন সৃজিত-মিথিলা, প্রকাশ্যে এল হানিমুনের একগুচ্ছ নতুন ছবি মর্দানি-র ধারাবাহিকতা মেনে এ ছবিরও শুরু থেকে শেষ দাপটে অভিনয়ে দর্শককে টানটান বসিয়ে রাখার কথা ছিল রানি মুখোপাধ্যায়ের। রেখেছেনও। তীক্ষ্ণবুদ্ধি, অসম্ভব স্মার্ট, পুরুষদের সঙ্গে সমানে সমানে টক্কর দেওয়া শুধু নয়, চোখে চোখ রেখে পুরুষশাসিত সমাজের প্রতিনিধিদের মোকাবিলাও করেছেন অবলীলায়। কিছু কিছু দৃশ্যে তাঁর চোখা চোখা নারীবাদী সংলাপ খানিক বাড়তি মনে হয়েছে বটে, তবে গল্পের গুণে তা কেটেও গিয়েছে ঠিক।প্রথম থেকে অপরাধীকে চিনিয়ে দিয়ে তাকে ধরার টানাপড়েন নিয়ে থ্রিলারের প্লট বোনা, সমাজের নিম্নরুচির দিকগুলোকে তুলে ধরার ভাবনায়, ধর্ষণ করে খুনের ভয়াবহতার সবটুকুর দৃশ্যায়ন না করে স্রেফ আলগোছে বুঝিয়ে দেওয়ার মুন্সিয়ানাতেও এ ছবি বেশ নম্বর দাবি করতেই পারে।  তবে এ ছবির সবচেয়ে বড় প্রাপ্তি নিঃসন্দেহে খল চরিত্র ‘সানি’র ভূমিকায় টেলিপর্দার জনপ্রিয় অভিনেতা বিশাল। বড়পর্দার প্রথম অভিনয়ে কখনও কখনও রানিকেও ছাপিয়ে গিয়েছেন তাঁর দৃষ্টির নিষ্ঠুর শীতলতায়, ঠান্ডা মাথার অপরাধীর জিঘাংসা ফোটানোর মুহূর্তগুলোয়, সমান সাবলীলতায় এক চরিত্রের মধ্যে লুকিয়ে থাকা ছদ্মবেশে অনেকগুলো চরিত্রকে আলাদা আলাদা করে চিনিয়ে দেওয়ায়। আরও পড়ুন-মারা গেলেন মৌসুমি চট্টোপাধ্যায়ের মেয়ে পায়েল, শোকবার্তা বলিউডের তবে এ ছবির সবটাই নিখুঁত, এমনও বলা গেল না অবশ্য। ছবির প্রথমার্ধ্বে থ্রিলারের টানটান বুনোট দ্বিতীয়ার্ধ্বে এসে খানিক খেই হারিয়েছে, প্রেডিক্টেবল হয়ে গিয়েছে বরং। গাড়িতে উঠে রানিকেই খুন করতে চাওয়া সানির ধরা পড়া যে স্রেফ সময়ের অপেক্ষা, তা দিব্যি বোঝা গিয়েছে গল্পের ভাঁজে। এমনকিপাবলিক সেন্টিমেন্টের সবটুকু শুষে নিতে রানির হাতে বেল্টের মার খেয়েই যে তাঁর পুলিশের হাতে ধরা পড়া, আন্দাজ করা গিয়েছে তা-ও। কিশোর অপরাধীর এমন নিপুণ পরিকল্পনা্য একের পর এক অপরাধ ঘটিয়ে ফেলা, এমনকি এসপিকে চ্যালেঞ্জ ছুড়ে থানাতেই চায়ের দোকানের কর্মী সেজে ভয়ডরহীন অবাধ গতিবিধি বিশ্বাসযোগ্যতায় নাড়াও দিয়েছে মাঝেমধ্যেই। স্রেফ সিকুয়েল বোঝাতে রানির স্বামী হিসেবে একটিমাত্র সিনে যীশু সেনগুপ্তের পর্দায় আসাও অর্থহীনই বলা চলে। তবু স্রেফ গল্পের গুণেই এ ছবি পাশ। এবং অবশ্যই প্রধান চরিত্রদের অসাধারণ অভিনয়ে। দশে অন্তত সাত বোধহয় দেওয়াই যায়!  
স্বামী তিন তালাক দিয়েছিলেন আগেই। সেই বিচ্ছেদের পর আবার তাঁকে বিয়ে করবেন স্বামী। সে জন্য নিকাহ্‌ হালাল প্রক্রিয়ার মধ্যে দিয়ে যেতে হবে স্ত্রীকে। সেই নিকাহ্‌ হালালের নামে তিন তালাক পাওয়া ওই মহিলাকে ধর্ষণ করলেন এক তান্ত্রিক। গত বুধবার এই ঘটনা ঘটেছে মধ্যপ্রদেশের ভোপালে। মহিলার অভিযোগের ভিত্তিতে তাঁর স্বামী ও তান্ত্রিককে গ্রেফতার করেছে পুলিশ। পুলিশকে দেওয়া মহিলার বয়ান অনুযায়ী, দাম্পত্য কলহের জেরে গত ২৩ নভেম্বর তাঁকে তিন তালাক দিয়েছিলেন স্বামী। যা এখন ভারতে অবৈধ। কিন্তু কিছুদিন পর নিজের সিদ্ধান্ত বদলে তাঁকে ফের বিয়ে করার সিদ্ধান্ত নেন স্বামী। তখন ওই মহিলার ‘নিকাহি বাপ’ আনোয়ার বাবা জানান, মহিলা নিকাহ্‌ হালাল করলে তবেই ফের বিয়ে করতে পারবেন প্রথম স্বামীকে। পুলিশ জানিয়েছে, তান্ত্রিক আনোয়ার বাবা ওই মহিলাকে নিকাহ্‌ হালাল করার জন্য নিয়ে যান আশবাঘ এলাকায়। সেখানে ফ্ল্যাট রয়েছে আনোয়ারের। সেই ফ্ল্যাটেই ওই মহিলাকে ধর্ষণ করেন ওই তান্ত্রিক। অত্যাচারিত হয়ে ওই মহিলা বাড়ি ফিরে এলে তাঁকে ঢুকতে দিতে অস্বীকার করেন তাঁর স্বামী। এর পরই পুলিশে অভিযোগ দায়ের করেন ওই মহিলা। সেই অভিযোগের ভিত্তিতে অভিযুক্ত তান্ত্রিক ও স্বামীকে গ্রেফতার করেছে পুলিশ।  আরও পড়ুন: প্রি-ওয়েডিং ফটোশুট ভাইরাল হওয়ার পর কী বললেন এই সমকামী দম্পতি? এ ব্যাপারে জাহাঙ্গিরাবাদের সিটি সুপারিন্টেন্ডেন্ট অব পুলিশ আব্দুল আলিম খান বলেছেন, ‘‘ওই মহিলার স্বামীকে মুসলিম ওম্যান (প্রোটেকশন অব রাইটস অন ম্যারেজ) অ্যাক্টে ও আনোয়ার বাবাকে ধর্ষণের জন্য গ্রেফতার করা হয়েছে।’’  আরও পড়ুন: খালি হাতেই ২০ কেজির জ্যান্ত পাইথন ধরলেন নেভি অফিসারের স্ত্রী, দেখুন ভিডিয়ো
"ডাক্তার দেখানোর কথা বলে বাড়ি থেকে বেরিয়ে আর ফেরেননি। মাঝরাতে রাস্তা থেকে উদ্ধার হল গলায় ওড়নার ফাঁস জড়ানো ওই অন্তঃস্বত্ত্বা মহিলার দেহ। রাতে টহলদারির সময় তা দেখে তাঁকে উদ্ধার করে হাসপাতালে নিয়ে যায় পুলিশ। চিকিৎসকেরা মৃত বলে ঘোষণা করেন। মালদহের চাঁচলের গৌড়সণ্ড এলাকায় বুধবার রাতের ঘটনা। ইংরেজবাজারের ধানতলা-কাণ্ডের রেশ কাটতে না কাটতেই ফের এমন ঘটনা ঘিরে এলাকায় উত্তেজনা ছড়ায়। ইটভাটার কাছাকাছি ওই দেহ উদ্ধার হওয়ায় তাঁকে ধর্ষণ করা হয়ে থাকতে পারে বলেও আশঙ্কা এলাকাবাসীর একাংশের। যদিও ধর্ষণের বিষয়টি পুলিশ মানতে চায়নি। দেহ ময়নাতদন্তে পাঠানো হয়েছে।
চাঁচলের এসডিপিও সজলকান্তি বিশ্বাস বলেন, ‘‘পুলিশ ঘটনার তদন্ত শুরু করেছে। সব কিছুই খতিয়ে দেখা হচ্ছে।’’ পুলিশ ও ওই মহিলার পারিবারিক সূত্রে জানা গিয়েছে, তাঁর বাড়ি চাঁচলের একটি গ্রামে। প্রথম স্বামীর সঙ্গে বিবাহবিচ্ছেদের পরে কয়েক মাস আগে অন্য এক জনকে বিয়ে করেন তিনি। দু’জনে মালদহে ভাড়াবাড়িতে থাকতেন। কিন্তু দ্বিতীয় স্বামীর নাম ছাড়া তাঁর বাড়ি কোথায়, তাঁরা মালদহে কোথায় থাকতেন তা মহিলার বাবা-মা পুলিশকে জানাতে পারেননি। পুলিশ জানায়, দু’দিন আগে বাপের বাড়িতে যান ওই মহিলা। তার পরে ডাক্তার দেখানোর কথা বলে বিকেলে বাড়ি থেকে বেরিয়ে আর ফেরেননি। পুলিশ সূত্রে খবর, বুধবার রাতে টহল দিতে বেরিয়েছিলেন আইসি সুকুমার ঘোষ। রাত দেড়টা নাগাদ ওই মহিলাকে মাঝরাস্তায় পড়ে থাকতে দেখে তাঁকে হাসপাতালে নিয়ে যাওয়া হয়। পুলিশ জানায়, প্রাথমিক তদন্তে অনুমান, ওই মহিলাকে শ্বাসরোধ করে খুন করা হয়েছে। তাঁকে অন্য কোথাও খুন করে রাস্তায় ফেলে দেওয়া হয়। তবে কেন খুন করা হল বা কে ওই ঘটনায় জড়িত তা নিয়ে এখনও ধন্দে তদন্তকারীরা। ঘটনার পিছনে দাম্পত্য কলহ নাকি অন্য কোনও কারণ রয়েছে তা খতিয়ে দেখা হচ্ছে বলে পুলিশ সূত্রে জানানো হয়েছে।"
শ্লীলতাহানি ও ধর্ষণের দায়ে দোষী সাব্যস্ত হলেন লন্ডনের ভারতীয় বংশোদ্ভূত চিকিৎসক মণীশ শাহ। ক্যানসারের ভয় দেখিয়ে তিনি স্তন ও যননাঙ্গ পরীক্ষা করতেন। তার পরেই শুরু হত শ্লীলতাহানি ও ধর্ষণ। লন্ডনের ওল্ড বেইলি কোর্টে মামলার শুনানিতে জানা গিয়েছে, চিকিৎসক মণীশ শাহ তাঁর চেম্বারে আসার পর রোগীদের প্রথমে হলিউড অভিনেত্রী অ্যাঞ্জেলিনা জোলির গল্প শোনাতেন। বলতেন, কী ভাবে স্তন প্রতিস্থাপন করে ক্যানসারের বিপদ কাটিয়ে ফের সুন্দরী হয়ে উঠতে পেরেছেন হলিউড অভিনেত্রী। তার পর জানতে চাইতেন, ক্যানসারের বিপদ দূর করতে তাঁরাও স্তন পরীক্ষা করাতে চান কি না। রোগীরা রাজি হলে স্তন ও জননাঙ্গ পরীক্ষার নামে শুরু হয়ে যেত শ্লীলতাহানি ও ধর্ষণ।  ছয় জন মহিলা এই অভিযোগ জানান ওল্ড বেইলি কোর্টে। তাঁর বিরুদ্ধে ওঠা অভিযোগের প্রেক্ষিতে পুলিশি তদন্ত শুরু হওয়ার পরেই ২০১৩ সাল থেকে চেম্বারে বসে তাঁর রোগী দেখা বন্ধ করে দেওয়া হয়। আদালত মণীশের শাস্তি ঘোষণা করবে আগামী ৭ ফেব্রুয়ারি। প্রসিকিউটর কেট বেক্স আদালতে বলেছেন, ‘‘উনি এই ভাবে ক্যানসারের ভয় দেখিয়ে স্তন ও জননাঙ্গ পরীক্ষা করতেন। সেই প্রয়োজন না থাকা সত্ত্বেও।’’ আরও পড়ুন: ভোর চারটেয় বয়ফ্রেন্ড ব্যস্ত ‘কসরত’-এ, তাঁর দেওয়া উপহারের ফিটবিটই ধরিয়ে দিল বান্ধবীর কাছে আরও পড়ুন: ছবি তোলার সময় ক্যামেরাম্যানের সামনে চলে এল চিতাবাঘ! তারপর... প্রসিকিউটর বেক্স আদালতে জানিয়েছেন, ২০০৯-এর মে থেকে ২০১৩-র জুন পর্যন্ত পূর্ব লন্ডনের মওনে মেডিক্যাল সেন্টারে তাঁর চেম্বারে এই ভাবে ছয় জন মহিলার শ্লীলতাহানি ও ধর্ষণ করেছেন ৫০ বছর বয়সী চিকিৎসক মণীশ শাহ। নির্যাতিতাদের মধ্যে রয়েছেন ১১ বছর বয়সী একটি মেয়েও। আদালতে এও জানানো হয়, শুধু এই ছ’টি অভিযোগই  নয়, মণীশের বিরুদ্ধে চিকিৎসার নামে একই ভাবে শ্লীলতাহানি ও ধর্ষণের আরও ১৭টি অভিযোগ রয়েছে বিভিন্ন আদালতে।
শিশু বয়স থেকেই ধর্ষণ করত মামা! তার জন্য বেশ কয়েক বার করাতে হয়েছে গর্ভপাত! শেষ পর্যন্ত ৪০ বছর বয়সে এসে ধর্ষণের অভিযোগ দায়ের করলেন নির্যাতিতা। তারও তিন বছর পর আদালত চার্জ গঠনের নির্দেশ দিল অভিযুক্তের বিরুদ্ধে। দিল্লি আদালতের এই ভয়ঙ্কর ধর্ষণের মামলা সামনে আসার পর নানা মহলে শুরু হয়েছে তোলপাড়। অভিযুক্ত ও তাঁর সন্তানদের মঙ্গলবার দিল্লি আদালতের অতিরিক্ত দায়রা বিচারক উমেদ সিংহ গ্রেওয়াল চার্জ গঠনের নির্দেশ দিয়ে বলেছেন, প্রাথমিক ভাবে অভিযুক্তের বিরুদ্ধে ধর্ষণ ও ফৌজদারি অপরাধের তথ্যপ্রমাণের সত্যতা মিলেছে। যদিও অভিযুক্তের আইনজীবী আদালতে চার্জ গঠনের বিরোধিতা করেন। ২০১৬ সালে অভিযোগ দায়ের করেছিলেন নির্যাতিতা। তিন বছর পর সেই মামলায় চার্জ গঠন হল। অভিযোগপত্রে নির্যাতিতা জানিয়েছেন, অভিযুক্ত প্রথম তাঁকে ধর্ষণ করেন ১৯৮১ সালে, যখন তাঁর বয়স মাত্র চার বছর। তার পর থেকে দশম শ্রেণি পর্যন্ত লাগাতার চলতে থাকে ধর্ষণ। তার জেরে এই সময়ের মধ্যে তিন বার তাঁকে গর্ভপাত করাতে হয়। এর পর ওই তরুণীর বিয়ে হয়ে যায়। কিন্তু স্বামীর সঙ্গে বনিবনা না হওয়ায় ২০১৪ সালে বিবাহবিচ্ছেদ হয়ে যায় তাঁর। নির্যাতিতা মহিলার অভিযোগ, বিচ্ছেদের পর ফের তাঁর সঙ্গে যৌন সম্পর্কের চাপ দিতে শুরু করেন অভিযুক্ত। কিন্তু মহিলা রাজি হননি। এর মধ্যে আবার অভিযুক্তের সঙ্গে বিয়ে হয় তাঁর সৎ বোনের। সেই বিয়ের পর থেকে বোন ও জামাইবাবুও নির্যাতিতার বাড়িতে থাকতে শুরু করেন। ফলে সেই সেই চাপ আরও বাড়তে থাকে। আরও পড়ুন: শৈশব চুরি রুখতে হরিয়ানায় বন্ধ হচ্ছে সব কেজি স্কুল, কী বলছে এ রাজ্যের শিক্ষামহল আরও পড়ুন: নির্ভয়া দোষীদের ফাঁসি শীঘ্রই! তিহাড় জেলে এল ফাঁসির দড়ি, ‘ডামি’ দিয়ে মহড়াও সারা সেই সময় বাধ্য হয়ে মা-বাবা ও পরিবারের লোকজনকে গোটা ঘটনা জানান নির্যাতিতা। নির্যাতিতার দাবি, পরিবারের লোকজনও তাঁকে সাহায্য করেননি বা পাশে দাঁড়াননি। উল্টে বিষয়টি চেপে যাওয়ার কথা বলেন। পরিবারের লোকজন তাঁকে মারধর করে বলেও অভিযোগ। পাশাপাশি নির্যাতিতার আরও অভিযোগ, শুধু অভিযুক্তই নন, তাঁর ছেলেরা এবং পরিবারের অন্য সদস্যরা তাঁকে নিয়মিত খুনের হুমকিও দিচ্ছেন। যদিও অভিযুক্তের আইনজীবীর বক্তব্য, অভিযোগের সারবত্তা নেই। পুরোটাই সাজানো।
সাত বছরের এক শিশুকন্যাকে ধর্ষণের অভিযোগ উঠল পড়শি বাড়ির এক ব্যক্তির বিরুদ্ধে। রবিবার রাতে ওই শিশুটির বাবা রায়গঞ্জ থানার ভাটোল পুলিশ ফাঁড়িতে অভিযুক্তের বিরুদ্ধে অভিযোগ দায়ের করেন। পুলিশ জানায়, রাতেই ওই শিশুটিকে ডাক্তারি পরীক্ষার জন্য রায়গঞ্জ মেডিক্যাল কলেজ ও হাসপাতালে ভর্তি করা হয়। পুলিশ জানিয়েছে, অভিযুক্তের বাড়ি রায়গঞ্জের ভাতুন গ্রাম পঞ্চায়েতে। অভিযোগ, ২ ডিসেম্বর দুপুরে বাড়ির সামনে থেকে ওই শিশুকন্যাকে তুলে নিয়ে গিয়ে ধর্ষণ করা হয়। শিশুটির বাবার অভিযোগ, খবর এলাকায় ছড়াতেই অভিযুক্ত পালিয়ে যান। সালিশি সভা বসিয়ে অভিযুক্তকে সামাজিক ভাবে শাস্তি দেওয়ার আশ্বাস দিয়ে পুলিশে অভিযোগ করতে তাঁকে বাধা দেওয়া। ঘটনার তিন দিন পরে ৫ ডিসেম্বর পর্যন্ত অভিযুক্তকে নিয়ে এসে সালিশি সভা না বসানোয় তিনি ভাতুন গ্রাম পঞ্চায়েতের তৃণমূল প্রধান মহম্মদ ইউসুফ আলিরও দ্বারস্থ হন। অভিযোগ, ইউসুফও তাঁকে পুলিশে অভিযোগ দায়ের না করে সালিশি সভার জন্য অপেক্ষার পরামর্শ দেন। তবে ইউসুফের দাবি, তাঁর বিরুদ্ধে মিথ্যা অভিযোগ তোলা হচ্ছে। তাঁর কাছে ওই শিশুর বাবা বা তার পরিবারের লোকেরা যাননি। ইউসুফের কথায়, ‘‘ওই শিশুটিকে ধর্ষণ করে থাকলে, অভিযুক্তের কঠোর শাস্তি হোক।’’ রায়গঞ্জ পুলিশ জেলার সুপার সুমিত কুমার বলেন, ‘‘অভিযুক্তের খোঁজে তল্লাশি চলছে।’’ স্থানীয় সূত্রে খবর, নির্যাতিতা শিশুকন্যা বাড়ির পাশের একটি মাদ্রাসায় নার্সারিতে পড়াশোনা করে। তার বাবার অভিযোগ, ২ ডিসেম্বর দুপুরে সে বাড়ির সামনের রাস্তায় খেলছিল। সেই সময় বছর পঞ্চাশের অভিযুক্ত ব্যক্তি তাকে কোলে তুলে আদরের ছলে বাড়িতে নিয়ে গিয়ে ধর্ষণ করেন। মেয়েটি কাঁদতে কাঁদতে বাড়িতে ফিরে পরিবারের লোকেদের সব কথা জানায়। শিশুটির বাবার কথায়, ‘‘ঘটনার কথা জানাজানি হতেই এলাকার মাতব্বরেরা সালিশি বসিয়ে ওই ব্যক্তির বিরুদ্ধে সামাজিক শাস্তি দেওয়ার আশ্বাস দিয়ে আমাকে পুলিশে অভিযোগ না জানানোর পরামর্শ দেন। তিন দিন পরেও সালিশি সভা না হওয়ায় পঞ্চায়েতের প্রধানের কাছে যাই। তিনিও আমাকে পুলিশে অভিযোগ দায়ের না করার কথা বলেন। এক সপ্তাহ পরেও কিছু না হওয়ায় পুলিশে অভিযোগ করতে বাধ্য হই।’’ স্থানীয় সূত্রে জানা গিয়েছে, অভিযুক্ত প্রতিবেশিদের কাছে দাবি করেছেন, ব্যক্তিগত শত্রুতার কারণে ওই শিশুটির পরিবার তাঁকে মিথ্যা মামলায় ফাঁসিয়েছে।
দক্ষিণ ২৪ পরগনার ঢোলাহাটের বছর আটান্নর ইউনুস মোল্লা বছর বারোর নাবালিকাকে ধর্ষণ করে বলে অভিযোগ। ২০১৯ সালের ১৪ অক্টোবর রাতের ধর্ষণের ঘটনায় ঢোলাহাট থানায় লিখিত অভিযোগ দায়ের হয়। ধরা পড়ে ইউনুস। ওই মামলায় এক মাসেরও কম সময়ে পকসো আইনে ৮ নভেম্বর পুলিশ চার্জশিট জমা দিয়েছে কাকদ্বীপ আদালতে।  দক্ষিণ ২৪ পরগনা জেলারই সাগরের উত্তর হারাধনপুরের বছর তেরোর মেয়েকে তার বাবাই দিনের পর দিন ধরে ধর্ষণ করে বলে অভিযোগ। ২৯ জুন রাতে মেয়েটির মা সেই ঘটনা দেখে ফেলেন। পর দিন সাগর থানায় ধর্ষণের মামলা দায়ের করেন তিনি। পুলিশ জানায়, ওই মামলার পকসো আইনে ২৬ জুলাই চার্জশিট পেশ করা হয়েছিল।  তবে এ সব ঘটনা ব্যতিক্রম বললে অত্যুক্তি হয় না। মানুষের অভিজ্ঞতায়, বেশির ভাগ ক্ষেত্রে চার্জশিট পেশে ঢিলেমি থাকে তদন্তকারীদের। ফলে কখনও পিছিয়ে যান সাক্ষী। কখনও বিচারকের সামনে সওয়াল-জবাবে তাঁরা ঘটনার অনুপুঙ্খ বিববরণ জানাতে ভুল করেন। কারণ, যত দিন যায়, স্মৃতি ফিকে হতে থাকে। চার্জশিট পেশ হতে দেরি হলে পিছিয়ে যায় রায় ঘোষণা। সব মিলিয়ে সুবিধা পেয়ে যায় অভিযুক্ত পক্ষই।  পুলিশেরই একটি সূত্র জানাচ্ছে, ঢোলাহাটের গ্রামে বছর তেরোর ছাত্রীকে ২০১৮ সালের ৩০ জুলাই গৃহশিক্ষকের কাছ থেকে ফেরার পথে বরুণ বৈদ্য নামে এক যুবক জঙ্গলে টেনে নিয়ে গিয়ে ধর্ষণ করে বলে অভিযোগ। পর দিন থানায় লিখিত অভিযোগ হয়। ওই মামলায় চার্জশিট জমা পড়েছিল প্রায় ৭ মাস পরে। এমন উদাহরণ প্রচুর। কাকদ্বীপ আদালতের আইনজীবী দেবাশিস দাস, প্রদীপ পাখিরাদের মতো অনেকেই মনে করেন, কিছু ক্ষেত্রে পুলিশের গাফিলতিতে অপরাধীরা ঠিকঠাক সাজা পায় না। পুলিশ চার্জশিট দিতে দেরি করে। 
বছরখানেক ধরে নাবালিকা মেয়েটিকে ধর্ষণ করে চলেছেন তিন ব্যক্তি। গোটা ঘটনাটাই নাকি হয়েছে মেয়েটির মায়ের প্ররোচনায়। এমনকি, মধ্য চল্লিশের ওই তিন ব্যক্তিকে এ কাজে সাহায্য করেছেন মেয়েটির মা। এমন চাঞ্চল্যকর অভিযোগ উঠেছে গুজরাতের ভাবনগর জেলায়। রবিবার ওই তিন অভিযুক্তকে গ্রেফতার করেছে পুলিশ। মেয়েটির মা পলাতক। পুলিশ জানিয়েছে, গত শনিবার ভাবনগরের ভুতিয়া গ্রামে এক ব্যক্তি অভিযোগ করেন, তাঁর ১২ বছরের মেয়েকে বছরখানেক ধরে ধর্ষণ করে চলেছেন তিন ব্যক্তি। সেই অভিযোগের ভিত্তিতে তদন্তে নেমে শান্তি ধন্ধুকিয়া, বাবুভাই সরতানপারা এবং চন্দেশ সরতানপারাকে গ্রেফতার করা হয়। তবে  ঘটনার পর ওই মেয়েটির মা এলাকা ছেড়ে চম্পট দিয়েছেন। তাঁর খোঁজে তল্লাশি চালানো হচ্ছে। তবে গোটা ঘটনায় মেয়েটির বাবার কাছে অজানা থাকল, তা নিয়ে প্রশ্ন উঠেছে। সোমবার পুলিশের এক শীর্ষ আধিকারিক অবশ্য বলেছেন, ‘‘মেয়েটির বাবা ওই তিন জনের বিরুদ্ধে অভিযোগ করে পুলিশকে জানিয়েছেন, তাঁর স্ত্রী এ বিষয়ে অভিযুক্তদের সাহায্য করেছেন।’’ আরও পড়ুন: ধর্ষণে বাধা দেওয়ায় তরুণীর গায়ে আগুন, এ বার বিহারে আরও পড়ুন: টানা ১২ ঘণ্টা খেটে ছাদেই ঘুমোচ্ছিলেন ওঁরা, ঘুম ভাঙল মৃত্যুর সামনে পুলিশ ওই মেয়েটির বয়ান রেকর্ড করেছে। তদন্তকারী এক আধিকারিক বলেন, ‘‘নিজের বয়ানে ওই নাবালিকা জানিয়েছে, তার বাবাকে এমন কিছু খেতে দেওয়া হত, যাতে বেহুঁশ হয়ে পড়তেন তিনি। এর পর অভিযুক্তরা তাকে ধর্ষণ করতেন।’’
"নির্যাতিতা মারা গিয়েছেন সাড়ে চার বছর আগে। কিন্তু এখনও বিচার শেষ হয়নি পার্ক স্ট্রিট গণধর্ষণ কাণ্ডের। ওই ঘটনায় মূল অভিযুক্ত কাদের খান-সহ দু’জনের বিরুদ্ধে দেড় বছর আগে চার্জ গঠন করা হলেও বিচার প্রক্রিয়া শেষ হয়নি। ২০১৫ সালের ডিসেম্বরে অন্য তিন অভিযুক্তকে ১০ বছরের কারাদণ্ড দিয়েছিল কলকাতার নগর দায়রা আদালত। তার আগেই, ২০১৫-র ১৩ মার্চ এনসেফ্যালাইটিসে মারা যান নির্যাতিতা। নিম্ন আদালতে ঘোষিত সাজার মেয়াদ বৃদ্ধির জন্য ২০১৬ সালে কলকাতা হাইকোর্টে আপিল করেছিলেন ওই মহিলার বাবা। সেই মামলার কী অবস্থা, তা জানা যায়নি।  আজ, সোমবার হাইকোর্টে সেই মামলা উঠতে পারে কাদেরের সঙ্গে ধরা পড়া মহম্মদ আলির আইনজীবীর আবেদনের ভিত্তিতে। আলির কৌঁসুলি ফিরোজ এডুলজি জানান, চার্জ গঠন হলেও তাঁর মক্কেলের বিচার হচ্ছে না। হাইকোর্টে সেই আবেদন জানানোর পরে গত মার্চে বিচারপতি আশা অরোরা বলেছিলেন, তিন মাসে বিচার শেষ করতে হবে। কিন্তু তা হয়নি। বিচারপতি জয় সেনগুপ্তের এজলাসে তাঁর মক্কেলের বিচার না-হওয়ার বিষয়টির উল্লেখ করেন এডুলজি। আজ সেই আর্জির শুনানি হতে পারে বিচারপতি সেনগুপ্তের এজলাসেই।  ২০১২ সালের ফেব্রুয়ারিতে পার্ক স্ট্রিটে একটি পাঁচতারা নাইট ক্লাবের বাইরে থেকে গাড়িতে তুলে নিয়ে গিয়ে এক মহিলাকে ধর্ষণ করা হয়। সেই ঘটনায় সুমিত বজাজ, নাসির খান আর রুমান খান ধরা পড়লেও কাদের ও আলি ফেরার ছিলেন। কাদেরকে ধরার চেষ্টা হলেও পুলিশি সূত্রের দাবি, এক প্রভাবশালী অভিনেত্রী-বান্ধবীর মদতে তিনি পালিয়ে যান। পরে, ২০১৬-র ২৯ সেপ্টেম্বর গাজিয়াবাদ থেকে কাদের ও আলিকে পাকড়াও করে লালবাজার। ২০১৮ সালের এপ্রিলে তাঁদের বিরুদ্ধে চার্জ গঠন করা হয়।  আরও পড়ুন: ন’বছর আগের ৩ খুনের মামলায় চার্জশিট, মুকুল-মণিরুলের বিরুদ্ধে এক লহমায় ২০১২ • ৫ ফেব্রুয়ারি: মহিলাকে গাড়িতে তুলে গণধর্ষণ।
			• ৯ ফেব্রুয়ারি: পার্ক স্ট্রিট থানায় অভিযোগ দায়ের।
			• ১৮ ফেব্রুয়ারি: গ্রেফতার ৩। কাদের খান, মহম্মদ আলি ফেরার।
			• ১০ মে: পাঁচ জনের বিরুদ্ধে চার্জশিট। ২০১৫ • ১৩ মার্চ: নির্যাতিতার মৃত্যু এনসেফ্যালাইটিসে। 
			• ১১ ডিসেম্বর: রুমান খান, নাসির খান ও সুমিত বজাজের ১০ বছর জেল। ২০১৬ • ২৯ সেপ্টেম্বর: গাজিয়াবাদে পাকড়াও কাদের ও আলি।  ২০১৮ • ২০ এপ্রিল: কাদের ও আলির বিরুদ্ধে চার্জ গঠন। হায়দরাবাদে ধর্ষণ এবং পুলিশের ‘এনকাউন্টারে’ অভিযুক্তদের মৃত্যুর পরে ধর্ষণ মামলার বিচারে দীর্ঘসূত্রতা নিয়ে প্রশ্ন উঠছে। সময়ে বিচার না-পেয়ে অনেক ক্ষেত্রেই নির্যাতিতারা ‘হারিয়ে যান’। ফলে ধর্ষণে দোষীদের সাজার ভয়ও কমছে বলে বহু মানবাধিকার সংগঠনের পর্যবেক্ষণ। প্রশ্ন উঠছে, পার্ক স্ট্রিট কাণ্ডের বিচার কি সেই দীর্ঘসূত্রতার প্রমাণ নয়?"
বিজেপি সাংসদ সাধ্বী প্রজ্ঞার গডসে মন্তব্য নিয়ে বিতর্ক সবে থিতিয়েছে। এ বার জওহরলাল নেহরু সম্পর্কে রুচিহীন মন্তব্য করে বসলেন বিশ্ব হিন্দু পরিষদ (ভিএইচপি) নেত্রী সাধ্বী প্রাচী। দেশের স্বাধীনতা সংগ্রামী তথা সর্বপ্রথম প্রধানমন্ত্রীকে ‘সবচেয়ে বড় ধর্ষক’ বলে উল্লেখ করলেন তিনি। হায়দরাবাদ, উন্নাও-সহ দেশ জুড়ে একের পর এক ধর্ষণ এবং মহিলাদের বিরুদ্ধে ক্রমবর্ধমান অপরাধের ঘটনা নিয়ে সম্প্রতি কেন্দ্রীয় সরকারকে একহাত নেন কংগ্রেস সাংসদ রাহুল গাঁধী। ভারত এখন গোটা বিশ্বে ‘ধর্ষণের রাজধানী’ বলে পরিচিত হচ্ছে বলেও মন্তব্য করেন তিনি। রাহুলের সেই মন্তব্যের সামালোচনা করতে গিয়েই রবিবার মাত্রা ছাড়ান সাধ্বী প্রাচী। সংবাদমাধ্যমের সামনে তিনি বলেন, ‘‘ভারতকে ধর্ষণের রাজধানী বলে বেড়াচ্ছেন রাহুল গাঁধী। ওঁর লজ্জা হওয়া উচিত। নেহরুই তো সবচেয়ে বড় ধর্ষক ছিলেন।’’ #Breaking | Sadhvi Prachi’s shocking remark on Jawaharlal Nehru creates a controversy. Sadhvi Prachi has crossed the line & called Jawaharlal Nehru a ‘rapist’. TIMES NOW’s Amir Haque with details. Listen in. pic.twitter.com/FVkz6GF8DG সাধ্বী প্রাচীর মন্তব্য। আরও পড়ুন: ধর্ষণের মামলা তুলে নিতে রাজি না হওয়ায় যোগীর রাজ্যে এ বার মাহিলার উপর অ্যাসিড হামলা​ তবে শুধুমাত্র নেহরুকে ধর্ষক বলেই থামেননি সাধ্বী প্রাচী। তাঁর দাবি, ‘‘নেহরু-গাঁধী পরিবারের হাত ধরেই ভারতে সন্ত্রাসবাদ, নকশালবাদ এবং ধর্ষণের আমদানি হায়েছে। আজ গোটা দেশ তার পরিণাম ভুগছে।’’ আরও পড়ুন: উন্নাওয়ের নির্যাতিতাকে চোখের জলে চিরবিদায়, ক্ষোভে ফুঁসছে গোটা গ্রাম​ সাধ্বী প্রাচীর এই মন্তব্য নিয়ে বিজেপি বা বিশ্ব হিন্দু পরিষদের তরফে এখনও কোনও মন্তব্য করা হয়নি। তবে এর আগেও একাধিক বার বিতর্কিত মন্তব্যের জন্য খবরের শিরোনামে উঠে এসেছেন তিনি। ভারতে শুধুমাত্র হিন্দুদেরই কর্ম সংস্থান হওয়া উচিত বলে এ বছর গোড়াতেই মন্তব্য করেন তিনি। মাদ্রাসা থেকে শুধুমাত্র জঙ্গিরাই বেরোয় বলে আগেও বিতর্কে জড়ান তিনি।
উন্নাওয়ের পুনরাবৃত্তি এ বার ত্রিপুরায়। সেখানে এক কিশোরীকে বন্দি করে রেখে, বন্ধু-বান্ধবদের নিয়ে টানা দু’মাস ধরে ধর্ষণ এবং শেষ মেশ পুড়িয়ে মারার অভিযোগ উঠল তারই প্রেমিকের বিরুদ্ধে। অভিযুক্ত ওই যুবককে গ্রেফতার করেছে পুলিশ। ঘটনায় যুক্ত থাকার অভিযোগে গ্রেফতার করা হয়েছে তার মাকেও। কিন্তু গোটা ঘটনায় পুলিশের বিরুদ্ধেই নিষ্ক্রিয়তার অভিযোগ এনেছে মেয়েটির পরিবার। থানায় অভিযোগ জানানো সত্ত্বেও পুলিশ মেয়েটিকে বাঁচানোর কোনও চেষ্টাই করেনি বলে দাবি তাদের। শনিবার ভোররাতে অগ্নিদগ্ধ অবস্থায় নির্যাতিতা ওই কিশোরীকে জিবি পন্থ হাসপাতালে ভর্তি করানো হয়। তার শরীরের ৯০ শতাংশই পুড়ে গিয়েছিল। সেখানে চিকিৎসা চলাকালীনই মৃত্যু হয় ওই কিশোরীর। সেই খবর ছড়িয়ে পড়তেই তেতে উঠেছে গোটা ত্রিপুরা। অভিযুক্ত যুবককে অজয় রুদ্রপাল বলে শনাক্ত করা গিয়েছে। স্থানীয় বাসিন্দারা মিলে শনিবারই তাকে হাসপাতালে টেনে আনেন। সেখানে তার উপর চড়াও হয় উত্তেজিত জনতা। গোটা ঘটনায় যুক্ত থাকার অভিযোগে তার মাকেও মারধর করা হয়। শান্তিরবাজার থানার পুলিশ ওই দু’জনকে গ্রেফতার করেছে বলে জানিয়েছেন দক্ষিণ ত্রিপুরার এসপি জয় সিংহ মীনা। বাকি অভিযুক্তদের খোঁজ চলছে। ত্রিপুরা পুলিশ সূত্রে জানা গিয়েছে, ফেসবুকে ১৭ বছর বয়সী ওই কিশোরীর সঙ্গে আলাপ হয় অভিযুক্ত অজয়ের। অল্পদিনের মধ্যেই ঘনিষ্ঠ সম্পর্ক গড়ে ওঠে তাঁদের মধ্যে। সেই মতো দীপাবলির পর মেয়েটির বাড়িতে বিয়ের প্রস্তাব নিয়ে যান অজয়। তার কয়েক দিন পরই জোর করে ওই কিশোরীকে তিনি আটক করে রাখেন এবং ৫০ হাজার টাকা মুক্তিপণের দাবি করেন বলে মেয়েটির পরিবারের অভিযোগ। আরও পড়ুন: ‘অপরাধ করলে এনকাউন্টার হবেই’, লাইসেন্স দিলেন তেলঙ্গানার আরও এক মন্ত্রী স্থানীয় সংবাদমাধ্যমে মেয়েটির মা জানিয়েছেন, মেয়েকে খুঁজে না পেয়ে প্রথমেই পুলিশের কাছে গিয়েছিলেন তাঁরা। অজয় মুক্তিপণ দাবি করলে তা-ও জানিয়েছিলেন। কিন্তু পুলিশের তরফে কোনওরকম সহযোগিতা মেলেনি। তাই মুক্তিপণের টাকা জোগাড় করতে শুরু করেন তাঁরা। নির্যাতিতার মা বলেন, ‘‘কোনওরকমে ১৭ হাজার টাকা জোগাড় করেছিলাম। শুক্রবার রাতে চান্দ্রপুর আন্তঃরাজ্য বাস টার্মিনালে অজয়ের মায়ের সঙ্গে দেখা করে টাকা তুলে দিই। কিন্তু মাত্র ১৭ হাজার টাকা পেয়ে অসন্তোষ প্রকাশ করেন উনি। বলেন, মেয়েকে ফেরত পেতে চাইলে যত শীঘ্র সম্ভব পুরো টাকা মিটিয়ে দিতে হবে। এরই মধ্যে মেয়েকে কোথায় আটকে রাখা হয়েছে, তা জানতে পেরেছিলাম আমরা। শনিবার সেখানে যাওয়ার পরিকল্পনা ছিল। তার আগেই ভোরবেলা মেয়ে অগ্নিদগ্ধ অবস্থায় হাসপাতালে ভর্তি বলে খবর পাই।’’ সময় মতো খবর দিলেও নির্যাতিতার সঙ্গে দেখা করতে পুলিশের কেউ হাসপাতালে আসেননি বলেও অভিযোগ তুলেছেন নির্যাতিতার মা। তাঁর দাবি, হাসপাতালে পৌঁছে দেখেন অবস্থা সঙ্কটজনক হলেও, তখনও কথা বলছে মেয়ে। তিনি জানান, অজয় এবং তাঁর বন্ধুরা মিলে গত দু’মাস ধরে তাঁর মেয়েকে লাগাতার গণধর্ষণ করেছেন। মুক্তিপণের টাকা না পেয়েও অকথ্য অত্যাচার চালানো হয় তার উপর। মাত্র ১৭ হাজার টাকা দেখে মেজাজ বিগড়ে যায় অজয়ের। তিনি-ই মেয়ের গায়ে আগুন ধরিয়ে দেন। আরও পড়ুন: কাশ্মীরে ইন্টারনেট চালু করুন, আটকদের মুক্তি দিন, মোদী সরকারের কাছে আবেদন মার্কিন কংগ্রেসে মেয়েকে উদ্ধৃত করে ওই মহিলা জানান, বেঙ্গালুরুতে একটি বেসরকারি সংস্থায় কর্মরত অজয়। তাঁদের মেয়ের সঙ্গে দেখা করতেই বাড়ি এসেছিলেন। প্রথমে সবই ঠিক ছিল। কিন্তু আটক করার দু’দিন পর থেকেই মা এবং‌ ছেলে মিলে মেয়েটির উপর অত্যাচার শুরু করেন। এর পর বন্ধু-বান্ধবদের ডেকে এনে মেয়েটিকে বার বার ধর্ষণ করান অজয়। সেইসময় তাঁদের মেয়েকে ঠিক মতো খেতে দেওয়াও হয়নি বলে অভিযোগ নির্যাতিতার মায়ের।   হায়দরাবাদ, উন্নাও-সহ দেশ জুড়ে যখন একের পর এক ধর্ষণ এবং নারী নির্যাতনের ঘটনা সামনে আসছে, ঠিক সেইসময়ই এই ঘটনায় ক্ষোভে ফুঁসছে ত্রিপুরা। পুলিশ ও প্রশাসনের ভূমিকায় ক্ষোভ প্রকাশ করেছেন অনেকেই। অভিযুক্তদের কড়া শাস্তির দাবি উঠছে।  
"রাজধানী লখনউ থেকে দূরত্ব ৬৫ কিলোমিটার। কানপুর থেকে মাত্র ২৫ কিলোমিটার দূর। উন্নাও। গোটা উত্তরপ্রদেশ বাদ থাক। শুধু উন্নাওয়েই এ বছরের ১১ মাসে ৮৬টি ধর্ষণের ঘটনা ঘটেছে। যৌন নির্যাতনের ঘটনা ১৮৫টি। উন্নাওয়ে ধর্ষণের শিকার ২৩ বছরের তরুণীকে অভিযুক্তরা পুড়িয়ে মারার দিনেও সেখানে তিন বছরের শিশুকন্যাকে ধর্ষণের অভিযোগ জমা পড়েছে। গত কয়েক বছরে একের পর এক এমন ঘটনা ঘটেই চলেছে এই এলাকায়। যার দৌলতে যোগী আদিত্যনাথের শাসনে রাজ্যের ধর্ষণ রাজধানী হয়ে উঠেছে এই জনপদ! মুখ্যমন্ত্রী হিসেবে যোগী তা হলে কী করছেন? কেন তিনি এর নৈতিক দায়িত্ব নেবেন না? এই প্রশ্ন তুলেই আজ উত্তরপ্রদেশের মুখ্যমন্ত্রীর পদত্যাগের দাবি তুলল বিরোধী শিবির। এই উন্নাওয়েই দু’বছর আগে বিজেপি বিধায়ক কুলদীপ সেঙ্গারের বিরুদ্ধে ধর্ষণের অভিযোগ উঠেছিল। সেঙ্গারের নামে ধর্ষিতার পরিবারের উপর হামলা চালিয়ে সাক্ষী লোপাটের মামলাও ঝুলছে। এ বার সেই উন্নাওয়েই ধর্ষণের শিকার ২৩ বছরের এক তরুণীকে পুড়িয়ে মারার ঘটনাতেও বিজেপি-ঘনিষ্ঠদের জড়িত থাকার অভিযোগ উঠল। শুক্রবার রাতে দিল্লির হাসপাতালে উন্নাওয়ের তরুণীর মৃত্যু হয়। তার পরে শনিবার সকালেই উন্নাও পৌঁছে যান কংগ্রেস নেত্রী প্রিয়ঙ্কা গাঁধী বঢরা। পরিবারের সঙ্গে দেখা করার পরে প্রিয়ঙ্কা বলেন, ‘‘নির্যাতিতার পরিবারকে গত এক বছর ধরে হেনস্থা করা হচ্ছিল। আমি শুনলাম, অভিযুক্তদের সঙ্গে বিজেপির একটা যোগাযোগ রয়েছে। সে কারণেই তাদের বাঁচানোর চেষ্টা হচ্ছিল।’’ এর পরেই মুখ্যমন্ত্রীর পদত্যাগের দাবি তুলে এআইসিসি-তে উত্তরপ্রদেশের ভারপ্রাপ্ত প্রিয়ঙ্কার যুক্তি, ‘‘কাউকে তো দায়িত্ব নিতে হবে। অন্য কোনও মুখ্যমন্ত্রী হলে নৈতিক দায়িত্ব নিয়ে পদত্যাগ করতেন।’’ যোগী-রাজ  • চলতি বছরে জানুয়ারি থেকে নভেম্বর উত্তরপ্রদেশের উন্নাওয়ে ৮৬টি ধর্ষণের ঘটনা
			• ওই সময়ে উন্নাও জেলায় ১৮৫টি যৌন হেনস্থার ঘটনা। ধর্ষণ ও হেনস্থার অভিযোগ উঠেছে উন্নাওয়ের অসোহা, অজগেন, মাখি, বাঙ্গরমউয়ে 
			• অধিকাংশ ক্ষেত্রে অভিযুক্ত পরে জামিনে মুক্ত বা পলাতক 
			• অভিযোগ, রাজনৈতিক নেতাদের নির্দেশ না-পেলে এক ইঞ্চিও নড়ে না পুলিশ
			• যোগীর পুলিশের দাবি, গত ২ বছরে ৫ হাজার ১৭৮টি এনকাউন্টারে উত্তরপ্রদেশে ১০৩ জন অপরাধী নিহত হয়েছে। আহত ১ হাজার ৮৫৯ জন। রাজ্যে ১৭ হাজার ৭৪৫ জন অপরাধী হয় আত্মসমর্পণ করেছে, নয় জামিন খারিজ হয়ে যাওয়ায় জেলে  যোগীর পদত্যাগের দাবি তুলে আজ এসপি-নেতা তথা রাজ্যের প্রাক্তন মুখ্যমন্ত্রী অখিলেশ যাদব বিধানসভার সামনে ধর্নায় বসেছেন। রাজ্যপাল আনন্দীবেন পটেলের কাছে দরবার করেছেন বিএসপি নেত্রী মায়াবতী। চাপের মুখে যোগী এই ঘটনায় দুঃখপ্রকাশ করে বলেন, ‘‘অভিযুক্তদের ইতিমধ্যেই গ্রেফতার করা হয়েছে। ফাস্ট-ট্র্যাক আদালতে মামলার শুনানি হবে। অপরাধীদের শাস্তি হবে।’’ কিন্তু যোগীর আশ্বাসবাণীতে এলাকার মানুষের ক্ষোভ কমেনি। মুখ্যমন্ত্রী যোগী তাঁর দুই মন্ত্রী, স্বামীপ্রসাদ মৌর্য ও কমলারাণী বরুণকে উন্নাও যাওয়ার নির্দেশ দিয়েছিলেন। সেখানে পৌঁছে গ্রামবাসীদের বিক্ষোভের মুখে পড়েন মন্ত্রীরা। তাঁদের গাড়ি ঘিরে গ্রামবাসীরা প্রশ্ন তোলেন, এত দেরিতে কেন! বিজেপি সাংসদ সাক্ষী মহারাজও উন্নাও গিয়েছিলেন। ধর্ষণে অভিযুক্ত বিজেপি বিধায়ক সেঙ্গারকে তিনি সম্প্রতি জন্মদিনের শুভেচ্ছা জানিয়েছিলেন। তা নিয়েও প্রশ্ন ওঠে। ক্ষোভ বাড়ছে দেখে নির্যাতিতার পরিবারের জন্য ২৫ লক্ষ টাকার ক্ষতিপূরণ ঘোষণা করে উত্তরপ্রদেশ সরকার। তাতে অবশ্য বিরোধীরা থামেননি। শুধু যোগী নয়, প্রধানমন্ত্রী নরেন্দ্র মোদীর দিকেও আঙুল তুলে কংগ্রেস নেতা রাহুল গাঁধী বলেন, ‘‘ভারত এখন বিশ্বের ধর্ষণ রাজধানী বলে পরিচিত। বিদেশি রাষ্ট্রগুলো প্রশ্ন তুলছে, কেন আমরা মেয়ে-বোনদের রক্ষা করতে পারি না। উত্তরপ্রদেশের একজন বিজেপি বিধায়ক ধর্ষণের ঘটনায় জড়িত। তার পরেও প্রধানমন্ত্রী একটা কথা বলেন না!’’ মুখ্যমন্ত্রীর গদিতে বসে যোগী পুলিশকে কার্যত ‘এনকাউন্টার’-এর ছাড়পত্র দিয়েছিলেন। যৌন হেনস্থা রুখতে তৈরি হয়েছিল অ্যান্টি-রোমিয়ো স্কোয়াড। আজ সে প্রসঙ্গ তুলে অখিলেশ বলেন, ‘‘মুখ্যমন্ত্রী বিধানসভায় বলেছিলেন, ‘অপরাধীয়ো কো ঠোক দিয়া জায়েগা’। সরকার একজনের প্রাণও বাঁচাতে পারছে না।’’ উন্নাওয়ের তরুণী ধর্ষণের অভিযোগ পুলিশ প্রথমে এফআইআর নিতে চায়নি বলে ইতিমধ্যেই শোনা গিয়েছে। রায়বরেলী কোর্টের নির্দেশে পুলিশ অভিযুক্তদের গ্রেফতার করে। কিন্তু প্রধান অভিযুক্ত শিবম ত্রিবেদী হাইকোর্টে জামিন পেয়ে যায়। শুক্রবার তরুণী রায়বরেলী কোর্টে যাওয়ার জন্যই ট্রেন ধরতে বেরিয়েছিলেন। সে সময় তাঁকে পুড়িয়ে মারার চেষ্টা হয়। প্রিয়ঙ্কার প্রশ্ন, ‘‘যে সব পুলিশ অফিসার এফআইআর নিতে চাননি, তাঁদের বিরুদ্ধে কী ব্যবস্থা নেওয়া হয়েছে? মুখ্যমন্ত্রী বলেছিলেন, এ রাজ্যে অপরাধীদের স্থান নেই। এখন মনে হচ্ছে, এ রাজ্যে নারী জাতির স্থান নেই। অভিযুক্তরা দু’মাসে জামিন পেয়ে যায়! নির্যাতিতা রোজ একা ট্রেনে রায়বরেলী যেতেন। তাঁকে নিয়মিত ধমকানো হত। থানায় বারবার গিয়েও নিরাপত্তা মেলেনি। তার পর পাঁচজনে মিলে ওঁকে জ্বালিয়ে দিল। কে এর দায় নেবে? মুখ্যমন্ত্রী কাদের পাশে দাঁড়িয়ে রয়েছেন?’’"
ধর্ষণের অভিযোগ নিয়ে পুলিশের কাছে গেলে আবার ধর্ষণ করা হবে বলে হুমকি দেওয়া হয়েছিল তাঁকে। ধর্ষণের ভিডিয়ো সোশ্যাল মিডিয়ায় আপলোড করে দেওয়া হবে বলেও ভয় দেখানো হয়েছিল। সারাক্ষণ রাখা হত নজরে। কিন্তু সাহস জুগিয়ে এক সময়ে পুলিশের কাছে পৌঁছেছিলেন তরুণী। সেটা অবশ্য ধর্ষকের সঙ্গে তাঁর বিয়ের পরে। চলতি বছর মার্চে পর পর দু’দিন দু’টি এফআইআর দায়ের করেছিলেন তিনি। একটা উন্নাওয়ে। অন্যটি রায়বরেলীতে। সেখানকার আদালতে যাওয়ার পথেই গত বৃহস্পতিবার ভোরে পুড়িয়ে দেওয়া হয় তাঁকে। সংবাদমাধ্যমে প্রকাশিত এফআইআর অনুযায়ী, উন্নাওয়ের সেই নির্যাতিতা পুলিশকে জানিয়েছিলেন, ঘরের মধ্যে আটকে তাঁকে কার্যত যৌনদাসী করে রেখেছিল তাঁরই স্বামী শিবম ত্রিবেদী। এই শিবম আর তার এক ভাই শুভমের বিরুদ্ধে মার্চে গণধর্ষণের অভিযোগ আনেন নির্যাতিতা। পরশু ওই দু’জনের সঙ্গে আরও তিন জন গিয়ে তাঁকে বেধড়ক মারধর করে গায়ে আগুন লাগিয়ে দেয়। গত রাতে মারা গিয়েছেন তেইশ বছরের তরুণী। কিন্তু যাওয়ার আগে নির্যাতনের প্রতিটি বর্ণনা পুলিশের কাছে দিয়ে গিয়েছেন তিনি। পাঁচ জনই এখন বিচার বিভাগীয় হেফাজতে রয়েছে। বিয়ের প্রতিশ্রুতি পেয়ে প্রেমিকের সঙ্গে গ্রাম ছেড়েছিলেন উন্নাওয়ের নির্যাতিতা। অনেক টালবাহানার পরে চলতি বছরের জানুয়ারিতে তাঁকে বিয়ে করে শিবম। কিন্তু শিবমের বাড়ির লোক সেই সম্পর্ক না মেনে নেওয়ায় এক মাসের মাথায় ফের নিজের বাড়িতে ফিরে যান তরুণী। তিনি পুলিশকে জানিয়েছিলেন, মাঝের সময়টায়  বিভিন্ন শহর পাল্টে পাল্টে তাঁকে ভাড়া বাড়িতে নিয়ে গিয়ে উঠত শিবম। কথা না শুনলেই চলত মারধর আর যৌন নির্যাতন। তরুণী যাতে পালাতে না-পারেন, তার জন্য তাঁকে কড়া নজরদারিতে রাখা হত। বিয়ের পরেও তাঁকে একাধিক বার ধর্ষণ করা হয়। হুমকির হাত থেকে বাঁচতে একটা সময়ে তরুণী পালিয়ে রায়বরেলীর এক আত্মীয়ার বাড়িতে ওঠেন। কিন্তু সেখানকার ঠিকানা জোগাড় করে শিবম রায়বরেলী গিয়ে নির্যাতিতাকে ফিরিয়ে আনে। এফআইআর-এ তরুণী জানিয়েছিলেন, ফেরার পথে ফাঁকা মাঠে তাঁকে গণধর্ষণ করে  শিবম ও তার এক ভাই শুভম। পুলিশের কাছে গেলে শুধু তাঁকেই নয়, তরুণীর পরিবারকেও শেষ করে দেওয়ার হুমকি দিত শিবম ও শুভম। মার্চে এফআইআর দায়ের হওয়ার পরে গত সেপ্টেম্বরে গ্রেফতার করা হয় শিবমকে। পুলিশ আর এক অভিযুক্ত শুভমকে খুঁজে পায়নি। গত নভেম্বরে জামিনের আর্জি জানায় শিবম। আদালত তাকে যে যে শর্তে জামিন দেয়, তার মধ্যে অন্যতম ছিল, কোনও ভাবেই নির্যাতিতাকে প্রভাবিত করতে পারবে না সে। তথ্য প্রমাণ নষ্টেরও চেষ্টা করবে না। কিন্তু তার পরেও সেই সব শর্ত লঙ্ঘন করে দিনের পর দিন ওই তরুণীকে হুমকি দিয়ে গিয়েছে অভিযুক্ত শিবম ও তার পরিবার। কোনও মতেই যাতে ওই নির্যাতিতা রায়বরেলীর আদালতে পৌঁছতে না-পারেন, তার জন্য দলবল নিয়ে তাঁকে জীবন্ত পুড়িয়ে দিতেও দ্বিধা করেনি সে।
কতটা ধৈর্য রাখলে পরে বিচার পাওয়া যায়! প্রশ্নটা গোটা দেশে ছড়িয়ে দিয়েছে হায়দরাবাদের ঘটনা। পালাক্কড়ের একটি ঘটনা আজ উস্কে দিল আর একটি গুরুতর প্রশ্ন। সেখানে জামিনে মুক্ত ধর্ষণ মামলার এক অভিযুক্তকে পাড়ার লোকজন ধর্ষক বলে চিহ্নিত করে বেধড়ক মারধর করেছে। এ দিনই মধ্যপ্রদেশের ইনদওরে আদালত চত্বরে অঙ্কিত নামে এক বিচারাধীনের উপরে হামলে পড়েন আইনজীবীরা। মারধর করেন পুলিশের সামনেই। অঙ্কিত ৪ বছরের এক শিশুকে ধর্ষণে অভিযুক্ত। বিচারে বিলম্ব ও শাস্তি কার্যকর না-হওয়া নিয়ে মানুষের ক্ষোভ রয়েছে দীর্ঘদিন ধরেই। কিন্তু হায়দরাবাদে পুলিশের ‘চটজলদি বিচার’-এর পরে উদ্বেগ বাড়িয়েছে পালাক্কড়ে জনতার ও ইনদওরে আইনজীবীদের ‘বিচার ও শাস্তিদান’। অভিযোগ, পালাক্কড়ে আরএসএসের লোকজন মারধর করেছে। প্রশ্ন উঠেছে, আইনের শাসন দিতে ব্যর্থ শাসক শিবিরের লোকজনই কি ‘জনতার বিচারে’ ইন্ধন দিচ্ছে? তামিলনাড়ুর সীমানা ঘেঁষা কেরলের ওয়ালায়ারে ছোট এক গ্রাম। সেখানে ১৩ ও ৯ বছরের দুই দলিত বোনকে ধর্ষণ করে তাদের ঘরে ঝুলিয়ে দেওয়া হয়েছিল ৫২ দিনের ব্যবধানে। ২০১৭-র গোড়ার দিকে ঘটনা। পুলিশ চার জনকে ধরলেও পকসো আদালত  গত ৩০ সেপ্টেম্বর এক জনকে ও ২৫ অক্টোবর বাকি তিন জনকে বেকসুর ঘোষণা করে। যথেষ্ট প্রমাণ পেশ না-করার জন্য পুলিশকে ভর্ৎসনাও করে আদালত। শিশু দু’টির মা আর আম জনতার তীব্র প্রতিবাদে রাজ্য সরকার পকসো আদালতের রায়ের বিরুদ্ধে হাইকোর্টে মামলা করেছে গত ২০ নভেম্বর। সেই মামলায় অভিযুক্তদের এক জন, এম মধু জামিন পেয়ে সম্প্রতি কোয়ম্বত্তূর থেকে নিজের বাড়িতে ফেরে। আজ স্থানীয়দের সঙ্গে বচসা বাধে তার। পাড়ার লোকজন মধুকে ধর্ষক বললে, সে-ও পাল্টা গালাগাল শুরু করে। এতে মধুকে ধরে বেধড়ক পেটায় গ্রামবাসীরা। হাসপাতালে ভর্তি করানো হয়েছে তাকে। মধুর মায়ের দাবি, পিটিয়েছে সঙ্ঘ পরিবারের লোকজন। পালাক্কড়ের পুলিশ-প্রধান জানাচ্ছেন, চার জনের বিরুদ্ধে অভিযোগ দায়ের হয়েছে। গ্রেফতার হয়েছে তিন জন। হায়দরাবাদে আট দিনের মাথায় অভিযুক্তরা নিহত! এই খবরে গত কাল থেকে উচ্ছ্বাসে ফেটে পড়ছে দেশ। চলছে মিষ্টি বিলি, বাজি ফাটানো। পুলিসের ‘এনকাউন্টার’-এ উচ্ছ্বসিতরা বলছেন, নির্ভয়া কাণ্ডের জেরে নয়া আইন হলেও ধর্ষক-খুনিদের শাস্তি কার্যকর হয়নি আজও। এটা তাই দরকার ছিল। ধর্ষকদের জন্য এটাই ঠিক বার্তা। সংখ্যায় কম হলেও কিছু বিশিষ্ট ব্যক্তির বক্তব্য, হাতেনাতে বিচার বলে কিছু হয় না। তবু পালাক্কড়-ইনদওর আজ কোন বার্তা দিল, প্রশ্ন সেটাও।   
‘ধর্ষণ তো হয়নি। হলে দেখা যাবে,’ এই ভাষাতেই অভিযোগকারিণীকে ফেরাল যোগী রাজ্যের পুলিশ। উত্তরপ্রদেশের উন্নাওয়ে সিন্দুরপুর গ্রামের ঘটনা। হায়দরাবাদ, উন্নাও-সহ দেশের বিভিন্ন প্রান্তে একের পর এক ধর্ষণের ঘটনায় ক্ষোভে ফুঁসছে নাগরিক সমাজ। এই অবস্থায় অভিযোগকারিণীর প্রতি পুলিশের এ হেন মন্তব্যে তৈরি হয়েছে চাঞ্চল্য। ওই মহিলার অভিযোগ, কয়েক মাস আগে ওষুধ কিনতে বেরিয়েছিলেন তিনি। গ্রামেরই পাঁচ যুবক তাঁর পোশাক ধরে টানতে শুরু করে। ধর্ষণেরও চেষ্টা করে তারা। অভিযুক্তদের মধ্যে রাম মিলন, গুড্ডু ও রাম বাবু নামে তিন যুবককে চিহ্নিতও করেছিলেন ওই মহিলা। কিন্তু অভিযোগ নেওয়ার পরিবর্তে স্থানীয় বিহার থানার এক পুলিশকর্মীর নিদান, ধর্ষণ হলে তার পরে পরে বরং থানায় আসুন। এ বার উন্নাও থানায় যান ওই মহিলা। সেখান থেকেও ফিরিয়ে দেওয়া হয় তাঁকে। শুধু থানা নয়, টোল ফ্রি নম্বরে ফোন করেও সুরাহা মেলেনি বলে অভিযোগ মহিলার। তিনি বলেন, ‘‘ঘটনার পরে ১০৯০-এ ফোন করা হলে ১০০-য় ফোন করতে বলা হল। সেই মতো ১০০ নম্বরে ফোন করতে বলা হল স্থানীয় স্তরে অভিযোগ জানাতে।’’ এখনও প্রাণনাশের হুমকি দিয়ে তাঁর বাড়িতে নিয়মিত চড়াও হচ্ছে ওই যুবকরা। এই অবস্থায় মহিলার প্রশ্ন, বড় বিপদের আগে সুবিচার মিলবে কি?
হায়দরাবাদ-কাণ্ড উস্কে দিচ্ছে দগদগে সব স্মৃতি! মুর্শিদাবাদের আনাচকানাচে ধর্ষণ কিংবা ধর্ষণের পরে খুনের ঘটনা নেহাত কম নেই। নির্যাতিতাদের পরিবারের কেউ এখনও বিচারের আশায় আদালত আর বাড়ি চরকিপাক দিচ্ছেন, কেউ আবার এলাকায় অভিযুক্তদের বুক ফুলিয়ে ঘুরতে দেখে নিঃশব্দে চোখের জল ফেলছেন। বছর পাঁচেক আগে রানিতলা এলাকায় এক কিশোরীকে ধর্ষণ করে খুনের অভিযোগ ওঠে গ্রামেরই চার যুবকের বিরুদ্ধে। নির্যাতনের পরে দুষ্কৃতীরা ওই কিশোরীকে খুন করে ফেলে রেখেছিল পাটখেতে। তার শরীরের বেশ কিছু অংশ শেয়ালে খুবলে খেয়েছিল। পুলিশ অভিযুক্তদের গ্রেফতার করে। তবে পরে তারা জামিনে মুক্তি পেয়ে যায়।  ওই কিশোরীর দাদা বলছেন, ‘‘অপরাধীরা এখন প্রকাশ্যে বুক ফুলিয়ে ঘুরছে। আমরা শুধু আদালত আর বাড়ি করছি। আর কত দিন এই তারিখের পর তারিখ চলবে, কে জানে! হায়দরাবাদের এনকাউন্টারের খবরে খুশি হয়েছি। ধর্ষকদের এ ভাবেই শাস্তি দেওয়া উচিত।’’ বছর চারেক আগে ইসলামপুরে এক অন্তঃসত্ত্বা মহিলাকে ধর্ষণের পর খুন করা হয় বলে অভিযোগ তুলেছিল তাঁর পরিবার। সেই সময় অভিযুক্তেরা গ্রেফতার হলেও পরে তারা জামিনে মুক্তি পায়। বছর খানেক আগে রানিনগরে এক তরুণীকে ধর্ষণের পর খুনের অভিযোগ ওঠে তিন যুবকের বিরুদ্ধে। ওই দুই নির্যাতিতার পরিবারের সদস্যেরা বলছেন, ‘‘সমস্ত ধর্ষণের শাস্তি হায়দরাবাদের মতোই হওয়া উচিত।’’ ধর্ষণের মামলার বিলম্বিত বিচার বা অভিযুক্তদের ছাড়া পাওয়ার ঘটনাকে বিচার ব্যবস্থার দুর্বলতা বলে মানতে রাজি নন জঙ্গিপুরের সরকারি আইনজীবী অশোক সাহা। তাঁর মত, ‘‘আদালতে বিচারকের সামনে অভিযোগ তুলে ধরার ক্ষেত্রে যেমন পুলিশের গাফিলতি রয়েছে, তেমনই রয়েছে নির্যাতিতা ও তাঁর পরিবারের নিরাপত্তার অভাব। ফলে আদালতে গিয়ে অনেক সময় ভয়ে সত্যি কথা বলতে পিছিয়ে যান নির্যাতিতা।”  সাগরদিঘিতে এক আদিবাসীকে গণধর্ষণের অভিযোগ ওঠে চার যুবকের বিরুদ্ধে। পুলিশ ওই কিশোরীর বাবার অভিযোগের ভিত্তিতে চার জনকেই গ্রেফতার করে। কিছুদিন পরে মারা যান ওই কিশোরীর বাবা। অসহায় হয়ে পড়ে কিশোরী ও তার পরিবার। মামলার শুনানি শুরু হতেই আদালতে দাঁড়িয়ে অভিযুক্তদের চিনতে অস্বীকার করে কিশোরী। গণধর্ষণের অভিযোগ থেকে চার অভিযুক্তই মুক্তি পেয়ে যায়। সাগরদিঘিতে এক ছাত্রীকে ধর্ষণের অভিযোগ ওঠে তার গৃহশিক্ষকের বিরুদ্ধে। পুলিশ ওই শিক্ষকের বিরুদ্ধে চার্জশিটও দেয়। আদালতে ওই শিক্ষকের আইনজীবী দাবি করেন, ওই ছাত্রী প্রাপ্তবয়স্কা এবং তার সম্মতিতেই সহবাস। এটা ধর্ষণের মামলা নয়। সেই মামলায় বিচারকের পর্যবেক্ষণ, তদন্তকারী পুলিশ অফিসার ধর্ষিতা কিশোরী নাবালিকা কিনা সেই পরীক্ষা করাননি। তারই সুযোগ নিচ্ছেন অভিযুক্ত। বিচারক মামলার রায়ে সরাসরি শিক্ষককে অভিযুক্ত করেও তিনি যে তাঁকে শাস্তি দিতে পারলেন না,  তা স্পষ্ট ভাবে উল্লেখ করেন। তদন্তকারীর  গাফিলতির কারণে যে অভিযুক্তকে খালাস দিতে তিনি বাধ্য হচ্ছেন, রায়ে তারও উল্লেখ ছিল। বিচারক পুলিশ আধিকারিকের বিরুদ্ধে তৎকালীন পুলিশ সুপারকে ব্যবস্থা নিতে বলেন।  অশোকবাবু বলছেন, “সেই অফিসারের শাস্তি হয়েছিল কি না জানা নেই। তবে দু’টি ধর্ষণের ঘটনার সত্যতা সত্ত্বেও অভিযুক্তরা যে খালাস পেয়ে গিয়েছে পুলিশি গাফিলতি ও ধর্ষিতার পরিবারের নিরাপত্তার অভাবের কারণে সেটা বুঝতে অসুবিধা হওয়ার কথা নয়।’’
ধর্ষণ ও নারী নির্যাতনের ঘটনায় দ্রুত পদক্ষেপের কথা বলেছেন মুখ্যমন্ত্রী মমতা বন্দ্যোপাধ্যায়। অভিযুক্তদের গ্রেফতার করে সর্বোচ্চ ১০ দিনের মধ্যে চার্জশিট দিতে পুলিশকে নির্দেশ দিয়েছেন তিনি। গড়বেতায় এক নাবালিকাকে ধর্ষণের অভিযোগে দ্রুত পদক্ষেপই করল পুলিশ। অভিযোগ হওয়ার দেড় ঘন্টার মধ্যে গ্রেফতার করা হল অভিযুক্তকে। নির্যাতিতা নাবালিকার শারীরিক পরীক্ষা হয়েছে। তার চিকিৎসার ব্যবস্থাও করা হয়েছে বলে জানিয়েছে পুলিশ। শনিবার গড়বেতা থানা এলাকার একটি গ্রামে বছর পনেরোর ওই নাবালিকাকে ধর্ষণের অভিযোগ ওঠে প্রতিবেশী যুবক লালু দুলের বিরুদ্ধে। নির্যাতিতার মা ওই যুবকের নামে গড়বেতা থানায় অভিযোগ দায়ের করলে দেড় ঘন্টার মধ্যেই তাকে গ্রেফতার করে পুলিশ।  পুলিশ সূত্রে জানা গিয়েছে, বছর কুড়ির লালু বিবাহিত। বাড়িতে কেউ না থাকার সুযোগে সে ওই নাবালিকার উপর অত্যাচার চালায়। মেয়েটির পায়ে সামান্য সমস্যা রয়েছে বলে জানিয়েছে পুলিশ। নির্যাতিতা নাবালিকার পরিজনেরা জানিয়েছেন, এ দিন সকাল ১১টা নাগাদ ঘটনাটি ঘটে। সেই সময় মেয়েটির বাড়িতে কেউ ছিল না। বাড়ির লোকেরা মাঠে কাজ করতে গিয়েছিল। সেই সময় প্রতিবেশী ওই যুবক বাড়িতে ঢুকে বাথরুমে নিয়ে গিয়ে ওই নাবালিকাকে ধর্ষণ করে পালায় বলে অভিযোগ। পরে মা-কে ডেকে সব জানায় মেয়েটি। তারপরই গড়বেতা থানায় প্রতিবেশী ওই যুবকের বিরুদ্ধে অভিযোগ দায়ের করেন নির্যাতিতার মা।
বিচার তার চরিত্রই হারিয়ে ফেলে যদি তা প্রতিহিংসামূলক হয়। তেলঙ্গানার এনকাউন্টার ঘিরে দেশ জুড়ে বিতর্কের মধ্যেই তাত্পর্যপূর্ণ মন্তব্য দেশের প্রধান বিচারপতির। একই সঙ্গে বিচারের দীর্ঘসূত্রিতার কথা মেনে নিয়েও শরদ অরবিন্দ বোবডের মত— অপরাধের সঙ্গে সঙ্গেই তার বিচার হয়ে যাবে, এটা কখনও হতে পারে না। হায়দরাবাদে ধর্ষণ ও খুনে অভিযুক্তদের এনকাউন্টারে মৃত্যু নিয়ে গোটা দেশই এখন দ্বিধাবিভক্ত। চার অভিযুক্তের মৃত্যুর পর, অনেকেই উচ্চকণ্ঠে পুলিশের প্রশংসা করছেন। আবার এই এনকাউন্টার নিয়ে সন্দেহও প্রকাশ করছে বিভিন্ন মহল। এই আবহেই শনিবার যোধপুরে হাইকোর্টের নতুন ভবন উদ্বোধন করতে গিয়ে বোবডে বলেন, ‘‘আমি মনে করি না বিচার কখনও সঙ্গে সঙ্গে হয়ে যেতে পারে। এবং বিচার কখনওই প্রতিহিংসার রূপ নিতে পারে না। আমি বিশ্বাস করি বিচার তার বিচারের চরিত্রই হারিয়ে ফেলে যদি তা প্রতিহিংসামূলক হয়।’’ হায়দরাবাদ এবং উন্নাওয়ের ঘটনা নিয়ে বিচার ব্যবস্থার দীর্ঘসূত্রিতার প্রসঙ্গ উঠছে বিভিন্ন মহল থেকে। বিচার ব্যবস্থায় যে কিছু ঘাটতি রয়েছে তা এ দিন মেনে নিয়েছেন বোবডে। সেই ঘাটতি মেটানোর পক্ষে সওয়াল করে প্রধান বিচারপতি বলেন, ‘‘এটা নিয়ে কোনও সন্দেহ নেই যে, ফৌজদারি বিচার ব্যবস্থাকে শিথিলতা এবং অপরাধের বিচার শেষ করার সময় নিয়ে তার অবস্থান এবং দৃষ্টিভঙ্গি নতুন করে ভাবতে হবে।’’  কম সময়ে মামলার নিষ্পত্তির ক্ষেত্রে প্রযুক্তি এবং বিকল্প পদ্ধতি ব্যবহারের পক্ষেও সওয়াল করেছেন বোবডে। আরও পড়ুন: এ রাজ্যের লক্ষ লক্ষ টন পেঁয়াজ চলে গেল বাংলাদেশে, চড়া দামে নাশিকের পেঁয়াজ কিনে খাচ্ছি আমরা​ আরও পড়ুন: কলকাতা সবচেয়ে নিরাপদ শহর, দাবি করলেন পুলিশ কমিশনার​
"হায়দরাবাদের গণধর্ষণ ও খুনের ঘটনায় অভিযুক্তদের পুলিশি ‘এনকাউন্টার’-এ মৃত্যুর পর পরই উত্তরপ্রদেশ পুলিশের কর্মদক্ষতা নিয়ে প্রশ্ন তুলে তোপ দেগেছিলেন বিরোধী নেত্রী মায়াবতী। সেই খোঁচা খেয়ে এ বার পাল্টা ‘হুঙ্কার’ দিল যোগী আদিত্যনাথ সরকারের পুলিশ। আর তাতেই প্রকাশ্যে এসে পড়ল বিস্ফোরক তথ্য। জানা গিয়েছে, গত দু’বছরে একাধিক এনকাউন্টারে ১০৩ জন ‘অপরাধী’-কে খতম করেছে উত্তরপ্রদেশ পুলিশ। হায়দরাবাদের এনকাউন্টার নিয়ে দ্বিধাবিভক্ত গোটা দেশ। এক দিকে ধর্ষণ এবং খুনে অভিযুক্ত চার জনের মৃত্যুতে দেশ জুড়ে উল্লাসে ফেটে পড়ছেন অনেকেই। উল্টো দিকে, পুলিশ নিজেদের ব্যর্থতা ধামাচাপা দিতেই ‘ট্রিগার হ্যাপি’ হয়ে উঠেছে বলে অভিযোগ তুলছে মানবাধিকার সংগঠনগুলি-সহ বিভিন্ন মহল। এই পরিস্থিতিতেই কার্যত বোমা ফাটিয়েছে উত্তরপ্রদেশ পুলিশ। শুক্রবার তেলঙ্গানার পুলিশের পাশে দাঁড়িয়ে যোগী সরকারের পুলিশকে বিঁধেছিলেন মায়াবতী। তার কয়েক ঘণ্টার মধ্যেই পুলিশ টুইট করে জানিয়েছে, ‘গত ২ বছরে ৫ হাজার ১৭৮টি এনকাউন্টারে ১০৩ জন অপরাধী নিহত হয়েছে। আহত হয়েছে ১ হাজার ৮৫৯ জন। এরা মোটেই সরকারি অতিথি নয়। এই পরিসংখ্যানই প্রমাণ করছে উত্তরপ্রদেশে জঙ্গলরাজ এখন অতীত।’ উত্তরপ্রদেশ পুলিশের আরও দাবি, ১৭ হাজার ৭৪৫ জন অপরাধী হয় আত্মসমর্পণ করেছে নয় তাদের জামিন বাতিল করে সংশোধনাগারেই ফিরে গিয়েছে। The figures speak for themselves. Jungle Raj is a thing of the past. No longer now. 103 criminals killed and 1859 injured in 5178 police engagements in the last more than 2 years.17745 criminals surrendered or cancelled their own bails to go to jail. Hardly state guests. https://t.co/3Tk8qFLtK3 উত্তরপ্রদেশে অপরাধ জগতের রমরমা নিয়ে অভিযোগ উঠছে বেশ কয়েক দশক ধরেই। ২০১৭-র মার্চে ক্ষমতায় আসার পর উত্তরপ্রদেশ থেকে ‘জঙ্গলরাজ’ শেষ করার ‘পণ’ করেছিলেন মুখ্যমন্ত্রী যোগী আদিত্যনাথ। মানবাধিকার সংগঠনগুলির অভিযোগ, সেই কাজ করতে গিয়ে নানা অপরাধে অভিযুক্তদের নির্বিচার ভুয়ো সংঘর্ষে  ‘খুন’ করেছে পুলিশ। এ দিন উত্তরপ্রদেশ পুলিশের দেওয়া তথ্য ফের সেই অভিযোগকে একেবারে সামনে এনে ফেলেছে। আরও পড়ুন: রাতের কলকাতায় মহিলাদের সুরক্ষায় বিশেষ অভিযান, গ্রেফতার ৭৪​ যোগী সরকারের পুলিশ অপরাধ দমনে কতটা আন্তরিক তা পরিসংখ্যান দিয়ে প্রমাণের চেষ্টা করলেও উন্নাওয়ের গণধর্ষণের ঘটনাকে সামনে রেখে বিজেপিকে আক্রমণ শানিয়েছে কংগ্রেস। হাসপাতালে দগ্ধ অবস্থায় উন্নাওয়ের নির্যাতিতার মৃত্যুর পর পরই তাদের অফিশিয়াল টুইটার হ্যান্ডল থেকে যোগী সরকারকে বিঁধেছে কংগ্রেস। টুইটে লেখা হয়েছে, ‘উন্নাওয়ের পুলিশের পুরোপুরি রাজনীতিকরণ হয়েছে। তারা তাদের রাজনৈতিক মনিবের অনুমতি ছাড়া এক ইঞ্চিও নড়বে না। তাদের এই আচরণই অপরাধীদের উৎসাহ দিচ্ছে।’ ""The police in Unnao have become completely politicised. They do not move an inch unless they have the permission of their political bosses. This attitude is encouraging criminals,"" A resident of Unnao - the new ""rape capital"" of UP. #BetiKoNyayDo pic.twitter.com/kMuqr01Pbm   আরও পড়ুন: উন্নাও গেলেন প্রিয়ঙ্কা, ধর্নায় অখিলেশ, ফাস্ট ট্র্যাক কোর্টে বিচারের ঘোষণা যোগীর উত্তরপ্রদেশ সরকার এবং বিএসপি (বহুজন সমাজ পার্টি) নেত্রী মায়াবতীর এই সংঘাতের প্রেক্ষাপট রচনা হয়েছিল শুক্রবার। উন্নাওয়ের নির্যাতিতাকে জ্বালিয়ে দেওয়া নিয়ে যোগী সরকারকে তোপ দাগেন বিএসপি নেত্রী। পঞ্চমুখে হায়দরাবাদ পুলিশের প্রশংসা করে তিনি বলেন, ‘উত্তরপ্রদেশে মহিলাদের উপর নির্যাতনের ঘটনা বা়ডছে, কিন্তু সরকার ঘুমোচ্ছে। এখানবার ও দিল্লির পুলিশের হায়দরাবাদের পুলিশের থেকে উৎসাহ নেওয়া উচিত। কিন্তু, দুর্ভাগ্যজনক ভাবে অপরাধীদের সঙ্গে সরকারি অতিথির মতো ব্যবহার করা হচ্ছে। উত্তরপ্রদেশে এই মুহূর্তে জঙ্গলরাজ চলছে।’ মায়াবতীর আক্রমণের উত্তরে উত্তরপ্রদেশ পুলিশের দেওয়া এই তথ্য নিঃসন্দেহে এ বার নতুন বিতর্কের জন্ম দেবে।"
তেলঙ্গানা বা উন্নাওয়ের ঘটনায় যখন উত্তাল গোটা দেশ, সে সময় খাস কলকাতাতেই উঠল শিশু ধর্ষণের অভিযোগ। বৃহস্পতিবার সন্ধ্যায় তারাতলা রোডে একটি বিয়েবাড়িতে ওই ঘটনা ঘটে। ওই শিশুকে ধর্ষণের অভিযোগে এক তরুণকে গ্রেফতার করেছে পুলিশ। পুলিশ সূত্রে খবর, ধৃতের নাম শেখ দানিশ। ১৯ বছরের দানিশ পশ্চিম বন্দর থানা এলাকার আলগরা বস্তির বাসিন্দা। অভিযোগ, গার্ডেনরিচ থানা এলাকার বাসিন্দা ওই শিশুকে বিয়েবাড়ির উচ্ছিষ্ট খাবার দেওয়ার অছিলায় ডেকে নিয়ে গিয়ে ধর্ষণ করে দানিশ। ফুটপাতবাসী বছর ছয়েকের ওই শিশুর ঠিক মতো খাবারও জুটত না প্রতি দিন। তাই আশপাশে কোনও বিয়ের অনুষ্ঠান হলে সেখানেই পৌঁছে যেত সে। যদি উচ্ছিষ্ট খাবার মেলে, সে আশায়। ঘটনার দিন সন্ধ্যায় তারাতলা রোডের এক বিয়েবাড়িতে সে গিয়েছিল খাবারের খোঁজে। তবে সেখানে খাবারের বদলে ধর্ষণের শিকার হতে হয় তাকে। অভিযোগ, ওই বিয়েবাড়ির লাগোয়া একটি দোতলা বাথরুমে নিয়ে গিয়ে তাকে ধর্ষণ করে দানিশ। ইতিমধ্যেই পশ্চিম বন্দর থানার পুলিশ তাকে গ্রেফতার করেছে। আরও পড়ুন: গণধর্ষণে ধৃত কি সাবালক, পিছোল শুনানি পুলিশ জানিয়েছে, ঘটনার দিন ওই শিশুটি কয়েক জনের সঙ্গে তারাতলা রোডের ওই বিয়েবাড়িতে উচ্ছিষ্ট খাবার আনতে যায়। এর আগেও বেশ কয়েক বার ওই বাড়িতে বিয়ের অনুষ্ঠানে উচ্ছিষ্ট খাবার নিতে গিয়েছিল সে। পুলিশের দাবি, বিষয়টি নজরে রেখেছিল দানিশ। বৃহস্পতিবার সন্ধ্যায় ওই শিশুকে খাবার দেওয়ার নাম করে ভিতরে ডেকে নিয়ে যায় দানিশ। কিন্তু, ভিতরে নিয়ে যাওয়ার পর তাকে বিয়েবাড়ি লাগোয়া একটি বাথরুমের নিয়ে গিয়ে ধর্ষণ করে বলে অভিযোগ। ঘটনার পর অসুস্থ হয়ে পড়ে শিশুটি। ওই অবস্থাতেই পরিবারের কাছে ফিরে আসে সে। এর পর গোটা ঘটনার কথা মাকে জানায়। মেয়ের কাছে ওই নির্যাতনের কথা শুনে সঙ্গে সঙ্গে গার্ডেনরিচ থানায় গিয়ে অভিযোগ দায়ের করে শিশুটির পরিবার। আরও পড়ুন: পুলিশের গুলিতেই ঝাঁঝরা তেলঙ্গানায় তরুণী চিকিত্সকের ধর্ষণ-হত্যাকাণ্ডের চার অভিযুক্ত পুলিশ সূত্রে খবর, যেহেতু ঘটনাটি ঘটেছে পশ্চিম বন্দর থানা এলাকায়, তাই গার্ডেনরিচ থানা থেকে মামলাটি চলে যায় পশ্চিম বন্দর থানায়। ঘটনার তদন্ত নেমে শুক্রবার দানিশকে গ্রেফতার করে পুলিশ। তার বিরুদ্ধে ধর্ষণ (ভারতীয় দণ্ডবিধির ৩৭৬ ধারা) ছাড়াও ৪ পকসো (প্রোটেকশন ফ্রম চিলড্রেন ফ্রম সেক্সুয়াল অফেন্সেস) আইনে মামলা রুজু করা হয়েছে।
স্কুলে যাওয়ার পথে ২০১৬ সালে নদিয়ার একটি মেয়ের উপরে যৌন নির্যাতন চালায় এক যুবক। ছাত্রীর অভিযোগ পেয়ে যুবকটিকে পুলিশ গ্রেফতারও করে। পরে জামিন পায় সে। মামলা তুলে নেওয়ার জন্য মেয়েটিকে শাসানো হতে থাকে। বছর দুয়েক পরে ওই যুবক ও তার কয়েক জন সঙ্গী ফের ওই ছাত্রীকে ধর্ষণ করে। সিগারেটের ছেঁকা দেওয়া হয় তাকে। পুলিশ অভিযুক্তদের গ্রেফতার করে। যৌন নির্যাতন ও গণধর্ষণের বিচার শুরু হয় জেলা আদালতে। মামলা তুলে নেওয়ার জন্য মেয়েটিকে হুমকি চলতেই থাকে। শুক্রবার মেয়েটি জানায়, ‘‘মা বছর দশেক আগে মারা গিয়েছেন। বাবা ব্রেন-স্ট্রোকে শয্যাশায়ী। বিচার এখনও শেষ হল না। এখন মনে হয়, আমিই অপরাধী।’’ ২০১৭ সালের ঘটনা। স্কুলে যাওয়ার পথে সুন্দরবনের এক ছাত্রীকে বন্দুক দেখিয়ে নিয়মিত ধর্ষণ করা হত বলে অভিযোগ। পরে অন্তঃসত্ত্বা হয়ে পড়ে ওই নাবালিকা। তার একটি পুত্রসন্তান হয়। সেই ঘটনায় অভিযুক্ত এখন জেলে রয়েছে। কিন্তু ধৃতের ঘনিষ্ঠেরা মামলা তুলে নেওয়ার জন্য চাপ দিচ্ছে। ওই নির্যাতিতার কথায়, ‘‘কত দিন এর মোকাবিলা করতে পারব, জানি না। পুলিশ তো আর সব সময় পাশে থাকছে না। অভিযুক্তের টাকা আছে। সে সুপ্রিম কোর্ট পর্যন্ত যেতে পারবে। আমার সেই ক্ষমতা নেই।’’ ২০১৪ সালে দক্ষিণ ২৪ পরগনার কুলতলি থানা এলাকার এক মহিলাকে বিয়ের টোপ দিয়ে পাচার করা হয়েছিল। ভিন্‌ রাজ্যে নিয়ে গিয়ে যৌনপল্লিতে বিক্রি করে দেওয়া হয় তাঁকে। ওই যৌনপল্লিতে তাঁকে নিয়মিত ধর্ষণ করা হত। পুলিশ উদ্ধার করে নিয়ে আসার পরেও মামলা তুলে নেওয়ার জন্য পাচারকারীরা এখনও নানা ভাবে তাঁকে শাসিয়ে চলেছে। পাচারকারীদের ভয়ে বাড়ি ছেড়েছেন ওই নির্যাতিতা। আপাতত উত্তর ২৪ পরগনার এক আত্মীয়ের বাড়িতে আশ্রয় নিয়েছেন তিনি। হায়দরাবাদে পুলিশের গুলিতে ধর্ষকদের মৃত্যুর খবর শুনে ওই নির্যাতিতার মন্তব্য, ‘‘এনকাউন্টারে মরুক বা না-মরুক, মামলা চলাকালীন এই ধরনের ঘটনায় অভিযুক্তেরা যেন কোনও ভাবেই জেল থেকে ছাড়া না-পায়। দোষী প্রমাণিত হলে আদালত যেন ফাঁসির আদেশ দেয়। কারণ মৃত্যুই ওদের একমাত্র শাস্তি।’’ আলিপুর-সহ রাজ্যের বিভিন্ন নিম্ন আদালতে ধর্ষণ, গণধর্ষণ, যৌন নির্যাতনের হাজার হাজার মামলার নিষ্পত্তি হতে অনেক বছর লেগে যায়। নিম্ন আদালতের রায়কে চ্যালেঞ্জ জানিয়ে হাইকোর্ট, সুপ্রিম কোর্ট পেরোতে কেটে যায় বছরের পর বছর। নির্যাতিতারা অনেক ক্ষেত্রেই ক্ষতিপূরণ পান না। সুপ্রিম কোর্টের নির্দেশ অনুযায়ী ক্ষতিপূরণ কোথা থেকে মিলবে, তাঁরা তা জানেনও না। আলিপুর আদালতের মুখ্য সরকারি আইনজীবী রাধাকান্ত মুখোপাধ্যায় বলেন, ‘‘বিচারের দীর্ঘসূত্রতার জন্য নির্যাতিতারা হয়তো হতাশায় এমন কথা বলছেন। তবে বিচার ব্যবস্থার মাধ্যমেই অভিযুক্তদের শাস্তির ব্যবস্থা হওয়া উচিত।’’ একই মত পোষণ করেন কলকাতা হাইকোর্টের আইনজীবী জয়ন্তনারায়ণ চট্টোপাধ্যায়। তিনি বলেন, ‘‘বিচার পর্ব দ্রুত শেষ হলে সমস্যার সমাধান হয়। তা হলেই নির্যাতিতারা হতাশ হবেন না।’’ তবে কিছু কিছু ক্ষেত্রে পকসো এবং ধর্ষণের মিথ্যা মামলাও হয়ে থাকে বলে জানান রাধাকান্তবাবু।
উপযুক্ত তথ্য-প্রমাণ থাকলে, ধর্ষণ ও খুনের ঘটনায় জড়িতদের রেয়াত করার প্রশ্ন নেই। তবে কোনও ‘নির্দোষ’ যেন শাস্তি না পায়। তেলঙ্গানার তরুণীকে ধর্ষণ ও পুড়িয়ে মারায় অভিযুক্ত চার জনের পুলিশের গুলিতে মৃত্যুর পরে এমন প্রতিক্রিয়া যাঁর, তাঁর দাদার ফাঁসি হয়েছে ধর্ষণ করে খুনের মামলায়। হেতাল পারেখ ধর্ষণ ও হত্যাকাণ্ডে ফাঁসির সাজা পাওয়া ধনঞ্জয় চট্টোপাধ্যায়ের বোন শান্তি মুখোপাধ্যায়। ১৯৯০ সালে কলকাতায় ভবানীপুরে ১৪ বছরের হেতালকে বহুতল বাড়িতে একলা পেয়ে খুন ও ধর্ষণ করার অভিযোগ ওঠে সে বহুতলেরই নিরাপত্তারক্ষী বাঁকুড়া জেলার ছাতনার কুলুডিহির বাসিন্দা ধনঞ্জয়ের বিরুদ্ধে। ২০০৪ সালের ১৪ অগস্ট ফাঁসি হয় তাঁর।  বাঁকুড়ার ছাতনার দুবরাজপুরের বাসিন্দা শান্তিদেবী শুক্রবার দাবি করেন, “দাদা নির্দোষ ছিল। বিনা অপরাধে চোদ্দো বছর জেল খাটার পরে, ওকে ফাঁসিতে ঝুলতে হয়েছে। তবে তেলঙ্গানার ঘটনায় অভিযুক্তদের বিরুদ্ধে যদি ঠিকঠাক তথ্য-প্রমাণ থাকে, তা হলে তাদের ছাড়ার প্রশ্ন নেই। এ ধরনের ঘটনা যারাই ঘটাক তাদের শাস্তি দিতে হবে।’’ তবে তাঁর সংযোজন: ‘‘দাদার মতো কোনও নির্দোষের যেন সাজা না হয়।” ধনঞ্জয়েরা তিন ভাই, চার বোন।  শান্তিদেবী জানান, ধনঞ্জয়ের ফাঁসির পরেই অসুস্থ হয়ে পড়েন তাঁদের বাবা বংশীধর চট্টোপাধ্যায়। কয়েক বছর পরে তাঁর মৃত্যু হয়। মারা যান মা বেলারানি দেবীও। ধনঞ্জয়ের স্ত্রী পূর্ণিমাদেবী এখন পুরুলিয়ার কাশীপুর এলাকায় বাপের বাড়িতে থাকেন। শান্তিদেবীর আক্ষেপ, ‘‘পরিবারটা ছারখার হয়ে গেল!’’
ধর্ষণ এবং নারী নির্যাতনের যে কোনও ঘটনায় অভিযুক্তদের গ্রেফতার করে সর্বোচ্চ ১০ দিনের মধ্যে চার্জশিট দিতে হবে বলে পুলিশকে নির্দেশ দিলেন মুখ্যমন্ত্রী মমতা বন্দ্যোপাধ্যায়। বৃহস্পতিবারই মালদহের ইংরেজবাজারে অজ্ঞাতপরিচয় এক যুবতীর অর্ধনগ্ন দগ্ধ দেহ মেলে। সে ঘটনায় এখনও অন্ধকারেই পুলিশ। মুখ্যমন্ত্রী বলেন, ‘‘অনেকে ঘটনাটিকে ধর্ষণ বলছেন। ঘটনাটি পুলিশ হাতে নিয়েছে। ময়নাতদন্তের রিপোর্ট আগে পাই। জানতে হবে ঘটনাটি আদৌ ধর্ষণ কি না। তার পরে যা যা ব্যবস্থা নেওয়ার নেওয়া হবে। কারণ পাশে সীমান্ত আছে। অনেকে ঢুকে পড়ে সেখান থেকে। এই ধরনের ঘটনায় লজ্জা পাই।’’ একই সঙ্গে হায়দরাবাদ এবং উন্নাওয়ে ধর্ষণ-কাণ্ডের নিন্দা করে মমতা বলেন, ‘‘কখনও কখনও এ ধরনের ঘটনা ঘটে যায়। ঘটনাগুলো আমাদের দুঃখ দেয়। তবে এই ধরনের ঘটনা মোকাবিলায় আইনকে আরও শক্তিশালী করা দরকার।’’ শুক্রবার বাবরি ধ্বংসের বর্ষপূর্তি উপলক্ষে গাঁধী মূর্তির পাদদেশে সংহতি দিবস পালন করে তৃণমূল। সেখানে উন্নাও প্রসঙ্গে মমতা প্রশ্ন তোলেন, ‘‘এই ঘটনা আমার হৃদয়কে নাড়া দিয়েছে। সবাই তো জানত উন্নাওয়ের ধর্ষিতার মামলা চলছে। তা-ও কেন তাঁকে নিরাপত্তা দেওয়া হয়নি?’’ এই রাজ্যে ধর্ষণ-সহ বিভিন্ন নারী নির্যাতনের ঘটনার দ্রুত নিষ্পত্তির জন্য ৮৮টি ফাস্ট ট্র্যাক আদালত তৈরি করা হয়েছে বলে মমতা জানান। তার মধ্যে ৪৫টি মহিলাদের জন্য। এই আদালতের মাধ্যমে মামলা দ্রুত নিষ্পত্তির জন্য পুলিশকে আরও সক্রিয় হওয়ার নির্দেশ দিয়ে মমতা বলেন, ‘‘এ ধরনের ঘটনা ঘটলে অভিযুক্তদের গ্রেফতার করে ৩-১০ দিনের মধ্যে চার্জশিট দিতে হবে। পুলিশকে পুলিশের কাজ করতে হবে। যে না করবে, তার বিরুদ্ধে কড়া ব্যবস্থা নেওয়া হবে।’’ তাঁর মতে, পুলিশ আইন মেনে অভিযুক্তকে গ্রেফতার করে আদালতে তুলবে, বিচারালয় তার বিচার করবে। বিচারও দ্রুত সারার আবেদন জানিয়েছেন তিনি। মমতা ক্ষমতায় আসার পরে দক্ষিণ দিনাজপুরের ধর্ষণ-কাণ্ডে তিন দিনের মধ্যে ফাস্ট ট্র্যাক আদালত চার্জশিট দিয়েছিল, তার উল্লেখ করেন মমতা।
"এক সকালে দেখলাম, এক জন নাগরিককে ধর্ষণ করে পুড়িয়ে মারা হয়েছে। কিছু দিন পরে আর এক সকালে উঠে দেখলাম, ধর্ষণ-খুনে অভিযুক্ত চার নাগরিককে এনকাউন্টারে মেরে ফেলল দেশের আইনরক্ষক পুলিশ। সরল সিদ্ধান্ত, এটাই তো আমরা চেয়েছিলাম! হলও তা-ই। সুতরাং ক্যাথারসিস। ভাবমোক্ষণ। শান্তি শান্তি। কিন্তু প্রশ্ন থাকে। থেকে যায়। ধর্ষণ করে পুড়িয়ে মারা হয়েছে যে নাগরিককে, তিনি নারী না পুরুষ, দলিত না ব্রাহ্মণ, ডাক্তার না কৃষিজীবী, বয়েস সতেরো না একাত্তর, ত্বক কৃষ্ণ না শ্বেত— এ সব বিশ্লেষণ অহেতুক। তাঁর একমাত্র পরিচয়, তিনি নাগরিক, যাঁকে রক্ষা করতে পারেনি রাষ্ট্র। জীবিত নাগরিকের একটা বিশাল অংশ নানান রীতিভঙ্গিতে প্রতিবাদী হয়েছেন। প্রতিবাদ গড়িয়েছে প্রতিশোধে। ফলত সমাধানসূত্র— অনুসন্ধান নিশ্চিহ্ন হয়ে গেল। প্রতিশোধস্পৃহাই একমাত্র জ্বলজ্বল করছে। তাই অভিযুক্ত চার নাগরিক সত্যিই দোষী কি না, কিংবা কতটা দোষী, তা নির্ণয়ের জন্য আমরা আর অপেক্ষা করতে পারি না। বিচারব্যবস্থা বলে একটি বিষয় আছে, তা ভুলে যাই। এও ভুলে যাই, রাষ্ট্র তার চার নাগরিককে বিচারব্যবস্থার মধ্য দিয়ে শাস্তি দিতে ব্যর্থ হল। সব ভুলে আমরা উল্লাসে মেতে উঠলাম। কারণ, অভিযুক্তদের মেরে ফেলা গেল। যেন শোধবোধ। তা হলে, রাষ্ট্রের কী ভূমিকা? খুনের বদলে খুন!  রাষ্ট্র তার নাগরিককে সুস্থ চেতনা দিতে ব্যর্থ। অসুস্থ চেতনার শিকার হয়ে কেউ খুনি, কেউ ধর্ষক। দ্বিতীয়ত, অভিযুক্তকে আদালতের দরজা পর্যন্ত পৌঁছে দিতেও ব্যর্থ। এই দুই ব্যর্থতাকে না দেখে সোশ্যাল মিডিয়ায় প্রতিশোধের উল্লাসে মজে আছে জনগণ। আগামী এক সকালে যদি ধর্ষণ ও খুনে দোষী সন্দেহে রাষ্ট্র পাঁচ জনকে গ্রেফতার করে— আর পঞ্চম ব্যক্তি যদি নিরীহ পথচারী হন! সেই পথচারী যদি আমার আপনার পরিবারের সদস্য হন! সেই পাঁচ জনকেও যদি রাষ্ট্র আইনের মুখ না-দেখানোর আগেই মেরে ফেলে!  উদ্দেশ্য মহৎ হলেই চলে না, উপায়কেও মহৎ হতে হবে— এ কথা রাষ্ট্রকেই জানতে হবে। কারণ, সব সময় সংখ্যাগরিষ্ঠ মানুষ ঠিক কথা বলে না। ঋত্বিক ত্রিপাঠী লোকনাথ পল্লি, পশ্চিম মেদিনীপুর   উৎস কোথায় সারা দেশ দোষীদের ফাঁসির সাজা চেয়ে উত্তাল হয়েছিল, যা হল তাতেও খুশি। কিন্তু এ-ই কি পথ? নারীদের উপর নারকীয় অত্যাচারকারীরা হয়তো ছোটবেলায় নিজেদের বাড়িতে দৈনন্দিন ভাবে মা’কে মার খেতে দেখেই বড় হয়েছে। অতএব দু’চার জনের ফাঁসি বা অনুরূপ শাস্তি দিয়ে লাভ হবে না, সমাজের ঘেঁটি ধরে গোড়া  থেকে ঝাঁকুনি দিলে তবে এ পাঁক পরিষ্কার হবে। গার্হস্থ্য হিংসাই হল এই রোগের গোড়া। উৎপাটন দরকার ওখান থেকেই। অজয় চৌধুরী রাজারহাট    নির্ভয়া তহবিল ‘‘ধর্ষণ ঠিক ‘মেয়েদের সমস্যা’ নয়’’ (৫-১২) শীর্ষক নিবন্ধে পড়লাম, ‘‘নির্ভয়া কাণ্ডের পর দেশজোড়া হইচইয়ের ফলে অনেক আইনি পরিবর্তন আনা হল, কিন্তু আজও ফাস্ট ট্র্যাকে ধর্ষণ কেস সমাধান করার ধারা তৈরি হল না।’’ ওই পরিবর্তন হয়েছে কাগজে। বাস্তব তার থেকে অনেক দূরে। ২০১৩ সালে গঠন করা হয় নির্ভয়া তহবিল নামে ১০০০ কোটি টাকার একটি তহবিল। উদ্দেশ্য: ইমার্জেন্সি রেসপন্স সাপোর্ট সিস্টেম, সেন্ট্রাল ভিক্টিম কম্পেনসেশন ফান্ড, মহিলা ও শিশুদের ওপর সাইবার অপরাধ প্রতিরোধ, ওয়ান স্টপ স্কিম, মহিলা পুলিশ ভলান্টিয়ার এবং মহিলা হেল্পলাইন প্রকল্পের জন্য খরচ করা। এই তহবিল যথাযথ ব্যবহার-সহ সুচারু ভাবে পরিচালনার জন্য রয়েছে ১০ সদস্যের ‘এমপাওয়ার্ড কমিটি’। নির্ভয়া কাণ্ডের পর সরকার এও ঘোষণা করেছিল, ধর্ষিতা ও যৌন নিগৃহীতাদের জন্য মেডিক্যাল, আইনি ও মানসিক সহায়তা একই ছাদের তলায় দেওয়া হবে। যাতে আক্রান্তদের কোনও ধরনের মানসিক হেনস্থার মুখে পড়তে না হয়।  সম্প্রতি কেন্দ্রীয় নারী ও শিশু কল্যাণ মন্ত্রী, সাংসদদের এক প্রশ্নের উত্তরে জানিয়েছেন ‘নির্ভয়া তহবিল’-এর টাকা খরচই করতে পারেনি বেশির ভাগ রাজ্য। ২০১৮ পর্যন্ত কেন্দ্রের দেওয়া ৮৫৪.৬৬ কোটি টাকার মধ্যে, সমস্ত রাজ্য ও কেন্দ্রশাসিত অঞ্চল খরচ করতে পেরেছে মাত্র ১৬৫.৪৮ কোটি। তা হলে কি তহবিল গঠনের পর মহিলাদের ধর্ষণ, অত্যাচার ও নিগ্রহের ঘটনা দেশে কমে গেল?  সরকারি তথ্যে প্রকাশিত: পাঁচটি রাজ্য বা কেন্দ্রশাসিত অঞ্চল নির্ভয়া তহবিলের টাকা খরচের ক্ষেত্রে এগিয়ে চণ্ডীগড় ৫৯.৮৩%, মিজোরাম ৫৬.৩২%, উত্তরাখণ্ড ৫১.৬৮%, অন্ধ্রপ্রদেশ ৪৩.২৩% এবং নাগাল্যান্ড ৩৮.১৭%। লজ্জার বিষয় হল, মণিপুর, মহারাষ্ট্র এবং লক্ষদ্বীপ একটি টাকাও খরচ করতে পারেনি। আমাদের রাজ্য যে খুব এগিয়ে তা বলা যাবে না। তবে দিল্লি ০.৮৪%, পশ্চিমবঙ্গ ০.৭৬%। এর মধ্যে দিল্লি যে টাকা খরচ করেছে তা কেবলমাত্র ক্ষতিপূরণের জন্য। অন্য দিকে ২১টি রাজ্য বা কেন্দ্রশাসিত অঞ্চল ক্ষতিপূরণ তহবিলের টাকায় হাতই দেয়নি। অথচ ন্যাশনাল ক্রাইম রেকর্ডস বুরোর তথ্য দেখাচ্ছে, ২০১১ থেকে ২০১৫ পর্যন্ত চার বছরে নারীর উপর সংঘটিত অপরাধের ঘটনা বৃদ্ধি পেয়েছে ৩৪ শতাংশ। এর পরও কি বলা যাবে না, কেন্দ্রীয় নারী ও শিশুবিকাশ মন্ত্রক, স্বরাষ্ট্র মন্ত্রক, রাজ্যে নির্বাচিত সরকার এবং কেন্দ্রশাসিত অঞ্চল, মহিলা সুরক্ষার প্রশ্নে গা-ছাড়া মনোভাব দেখিয়েছে? যেন প্রতিযোগিতা চলছে গণধর্ষণ এবং নৃশংসতার। কেবল বদলে যাচ্ছে নির্যাতিতা ও তাঁর শহর।  নন্দগোপাল পাত্র সটিলাপুর, পূর্ব মেদিনীপুর   আটকখানা ‘সব উদ্বাস্তু কলোনিতেই...’ (২৬-১১) শীর্ষক প্রতিবেদনে ‘ডিটেনশন সেন্টার’ শব্দবন্ধটির বিকল্প হিসেবে ‘কারাগার’ ব্যবহার করা হয়েছে। এই শব্দবন্ধের বাংলা কী হবে, জানতে চেয়ে ‘চট্টগ্রাম অস্ত্রাগার দখল’ মামলায় দণ্ডিত বিপ্লবী পূর্ণেন্দু দস্তিদার, রবীন্দ্রনাথকে একটি চিঠি লেখেন ১৯৩১ সালে। জবাবে রবীন্দ্রনাথ, পূর্ণেন্দু প্রস্তাবিত ‘আটকখানা’ পরিভাষাটির পক্ষে সহমত জানিয়েছিলেন। অরূপকুমার দাস  অধ্যাপক, কলকাতা বিশ্ববিদ্যালয়   বিপদ এ বছর ২৩ মে সকালে উঠেই দেখি, যে-মানুষটা সুস্থ ছিল, আগের রাতে কথা বলল, সে ঘুম থেকে উঠছে না। দেখেশুনে মনে হল, স্ট্রোক হয়েছে। নার্সিং হোমে নিয়ে গেলাম, কিন্তু কর্মীদের বক্তব্য, এখন ডাক্তার নেই এবং ইমার্জেন্সি পেশেন্টকে ভর্তি নেওয়া হয় না। সুপার স্পেশালিটি হাসপাতালে ভর্তি করলাম। বেড পেলাম ৩০ মিনিট পর, এক ঘণ্টা পর ডাক্তার এলেন। নার্সদের কথা আর কী বলব, তাঁরা রোগীকে ক্যাথিটার বা রাইলস টিউব দেওয়ার ক্ষেত্রে অতি বিরক্ত, পরিজনদের সঙ্গে ব্যবহারও খুব খারাপ। পরে সিটি স্ক্যান করে জানা গেল, সেরিব্রাল স্ট্রোক। তবে রোগী কেমন আছেন, জানতে গেলে রাত্রি পর্যন্ত অপেক্ষা করতে হবে, কারণ এর মাঝে ডাক্তার আসেন না। রোগীকে আইসিইউ-তে রাখার অনুরোধ করলে, ডাক্তারবাবুর বক্তব্য, এই রোগী বেশি দিনের জন্য ‘গ্যারাজ’ হয়ে যাবেন।  দু’দিন পর কলকাতার এক সরকারি হাসপাতালে ভর্তি করলাম। সেখানেও আইসিইউ-তে সুযোগ হল না। মারা গেলেন ২৮ মে, সেপ্টিসেমিয়াতে। মৃত রোগীর থেকে যখন রাইলস টিউব খোলা হল, দেখা গেল, সেটা ঠিক ভাবে দেওয়াই হয়নি। সাধে কি সরকারি হাসপাতালে কাউকে ভর্তি করার কথা ভাবলে বুকটা ছ্যাঁৎ করে ওঠে?। অমিত নন্দী রঘুনাথপুর, ঝাড়গ্রাম চিঠিপত্র পাঠানোর ঠিকানা
সম্পাদক সমীপেষু, 
৬ প্রফুল্ল সরকার স্ট্রিট, কলকাতা-৭০০০০১। 
ইমেল: letters@abp.in
যোগাযোগের নম্বর থাকলে ভাল হয়। চিঠির শেষে পুরো ডাক-ঠিকানা উল্লেখ করুন, ইমেল-এ পাঠানো হলেও।"
"আদালতে সাক্ষ্য দিতে যাওয়ার পথে উন্নাওয়ের ধর্ষিতাকে রেল স্টেশনের কাছে ঘিরে ধরে প্রথমে বেত দিয়ে পেটানো হয়। তার পর তাঁর গলায় বসানো হয় ছুরির কোপ। রাস্তায় পড়ে গেলে তাঁর গায়ে পেট্রল ঢেলে দিয়ে আগুন ধরিয়ে দেওয়া হয়। ৯০ শতাংশ দগ্ধ অবস্থায় হাসপাতালের বিছানায় শুয়ে প্রায় অচৈতন্য ধর্ষিতা তরুণী পুলিশের কাছে এই বয়ান দিয়েছেন। জানিয়েছেন, রায়বঢ়েলীর আদালতে সাক্ষ্য দিতে যাওয়ার জন্য তিনি ভোর চারটায় তাঁর গ্রামের বাড়ি থেকে বেরিয়ে যাচ্ছিলেন রেল স্টেশনে। পথে ওঁত পেতেছিলেন পাঁচ জন। যাঁদের মধ্যে দু’জনের বিরুদ্ধে ধর্ষণের অভিযোগ করেছেন তিনি। বাকি তিন জনের মধ্যে দু’জন তাঁদের বাবা। ধর্ষিতা জানিয়েছেন, ওই পাঁচ জন তাঁকে জোর করে ধরে নিয়ে যায় গ্রাম থেকে কিছুটা দূরে। সেখানে নিয়ে গিয়ে প্রথমে তাকে বেত দিয়ে পেটানো হয়। তাতে রাস্তায় পড়ে গেলে তাঁর গলায় ছুরির কোপ বসানো হয়। তার পর পেট্রল ছিটিয়ে দেওয়া হয় তাঁর সারা গায়ে। ধরানো হয় আগুন। পুলিশকে ধর্ষিতা বলেছেন, “ঘটনার পর আমি চেঁচাতে থাকলে লোকজন জড়ো হয়ে যায়। তাঁরাই পুলিশ ডাকেন।’’ আরও পড়ুন- আদালতের পথে ধর্ষিতাকে হত্যার চেষ্টা উন্নাওয়ে, ৯০ শতাংশ অগ্নিদগ্ধ তরুণী আরও পড়ুন- কোর্টের পথে উন্নাওয়ের অন্য ধর্ষিতাকে পুড়িয়ে মারার চেষ্টা, ৯০ শতাংশ দগ্ধ অবস্থায় হাসপাতালে​ যে দু’জনের বিরুদ্ধে ধর্ষণের অভিযোগ করেছেন ২৩ বছর বয়সী ওই তরুণী, তাঁদের এক জন জেলে আটক শিবম ত্রিবেদী জামিনে ছাড়া পান পাঁচ দিন আগে। অন্য অভিযুক্ত শুভম ত্রিবেদীকে পুলিশ ধরতে পারেনি। কিন্তু সে দিন শিবমের সঙ্গেই ছিলেন শুভম। তিনি শিবমের প্রতিবেশী। এক প্রত্যক্ষদর্শী জানিয়েছেন, তিনি দেখেছিলেন, আগুনের মধ্যে ছুটে বেরনোর সময় আর্ত চিতকার করছেন ধর্ষিতা। তিনি তখন তাঁর মোবাইল ফোন থেকে পুলিশের ১০০ হেল্পলাইন নম্বরে ডায়াল করেন। ধর্ষিতাকে তার পর বিমানে চাপিয়ে নিয়ে যাওয়া হয় দিল্লিতে। সেখানে তাঁকে ভর্তি করানো হয় সফদরজঙ হাসপাতালে। পুলিশ জানিয়েছে, সে দিন আদালতে সাক্ষ্য দিতে যাওয়ার পথে যাঁরা চড়াও হয়েছিলেন ধর্ষিতার উপর, তাঁদের সকলকেই গ্রেফতার করা হয়েছে। পুলিশের কাছে দায়ের করা এফআইআরে ধর্ষিতা লিখেছেন, “প্রথমে আমার সঙ্গে ভালবাসার সম্পর্ক গড়ে তুলেছিল শিবম। সেই সময়েই শিবম আমাকে ধর্ষণ করে। তার ভিডিয়োও তুলে রাখে। আমি সম্পর্ক থেকে বেরিয়ে আসতে চাইলে আমাকে শাসাতে থাকে, সেই ভিডিয়ো যে সর্বত্র ছড়িয়ে দেবে। ওদের ভয়ে গত বছরের শেষের দিক থেকেই আমি রায়বঢ়েলীতে এক আত্মীয়ের বাড়িতে থাকতে শুরু করি।"""
তেলঙ্গানায় পশু হাসপাতালে তাঁর কাজ সেরে সন্ধ্যায় বাড়ি ফেরার পথে ধর্ষিতা ও খুন হন এক তরুণী পশু চিকিৎসক। গত ২৭ নভেম্বর। হায়দরাবাদের অদূরে শামশাবাদের টোল প্লাজার গেটের সামনে থেকে তাঁকে তুলে নিয়ে গিয়ে ধর্ষণ ও খুন করা হয়। পরে হায়দরাবাদ থেকে কিছুটা দূরে নিয়ে গিয়ে পেট্রল ঢেলে পুড়িয়ে মারা হয় ওই তরুণী চিকিৎসককে। অভিযোগের আঙুল ওঠে চার ট্রাকচালকের বিরুদ্ধে। প্রতিবাদে উত্তাল হয়ে ওঠে সংসদ ভবন। গোটা দেশ। অভিযুক্তদের পিটিয়ে মারা বা মৃত্যুদণ্ড দেওয়ারও জোরালো দাবি ওঠে। ঘটনার দু’দিনের মাথায় অভিযুক্ত চার ট্রাকচালককে গ্রেফতার করে পুলিশ। তাঁদের আদালতে তোলা হয়। তাঁদের বিরুদ্ধে ভারতীয় দণ্ডবিধির ৩০২ (খুন), ৩৭৫ (ধর্ষণ) ও ৩৬২ (অপহরণ) ধারায় মামলা দায়ের করা হয়। আদালত অভিযুক্তদের ১৪ দিনের বিচারবিভাগীয় হেফাজতে রাখার নির্দেশ দেয়। তাঁদের নিয়ে যাওয়া হয় চেরলাপল্লির চঞ্চলগুড়া সেন্ট্রাল প্রিজনে। মামলার দ্রুত বিচারের জন্য তেলঙ্গানা সরকার ফাস্ট ট্র্যাক কোর্ট গঠন করে। শুক্রবার সকালে পালানোর চেষ্টায় পুলিশের সঙ্গে গুলিযুদ্ধে মৃত্যু হয় চার অভিযুক্তের। ২৭ নভেম্বর থেকে ৬ ডিসেম্বর, ১০ দিনে কী কী ঘটল, দেখে নেওয়া যাক এক নজরে। গ্রাফিক: শৌভিক দেবনাথ আরও পড়ুন- ভোররাতে পুলিশ এনকাউন্টার, তেলঙ্গানায় গণধর্ষণ করে খুনের ঘটনায় চার অভিযুক্তের মৃত্যু​ আরও পড়ুন- ‘মেয়ের আত্মা শান্তি পেল’, এনকাউন্টারে চার অভিযুক্তের মৃত্যুর পর বললেন ধর্ষিতা চিকিত্সকের বাবা​
ভোররাতে পুলিশের গুলিতে মৃত্যু হল হায়দরাবাদে চিকিত্সক গণধর্ষণ ও খুনের ঘটনায় চার অভিযুক্তের। তদন্তের জন্য তাদের তেলঙ্গানার সাদনগরের ঘটনাস্থলে নিয়ে গিয়েছিল পুলিশ। সাইবরাবাদের পুলিশ কমিনশনারের দাবি, ঘটনাস্থল থেকে পালানোর চেষ্টা করে অভিযুক্তরা। সে সময় পুলিশের গুলিতে তাদের মৃত্যু হয়। তবে এই ঘটনার পর বিতর্ক শুরু হয়েছে। সমাজের একাংশের প্রশংসা জুটলেও এ ঘটনার নিন্দায় মুখর হয়েছেন অনেকে। তাঁদের মতে, এতে বিচারব্যবস্থার অস্তিত্বকেই চ্যালেঞ্জ করা হয়। গোটা ঘটনার বিশ্বাসযোগ্যতা নিয়েও উঠছে প্রশ্ন। তেলঙ্গানার আইনমন্ত্রী এ ইন্দ্রকরণ রেড্ডি জানিয়েছেন, ‘অভিযুক্তরা পুলিশের অস্ত্র ছিনতাই করে পালানোর চেষ্টা করে। গুলি চালায় পুলিশ। তাতেই মৃত্যু হয় অভিযুক্তদের’। ভগবান অভিযুক্তদের শাস্তি দিয়েছে বলেও মন্তব্য করেন তিনি। ঘটনার পুনর্নির্মাণের জন্য চার অভিযুক্তকে নিয়ে যাওয়া হয় সাদনগরে ৪৪ নন্বর জাতীয় স়ড়কের আন্ডার পাসের কাছে। শামশাবাদে টোলপ্লাজার কাছে ধর্ষণ করে খুনের পর প্রায় ৪০ কিলোমিটার দূরে সাদনগরের পুড়িয়ে দেওয়া হয় বলে অভিযোগ। পরের দিন চিকিত্সকের দগ্ধ দেহ পাওয়া গিয়েছিল। ঘটনার দিন ঠিক কী ঘটেছিল তার পুঙ্খানুপুঙ্খ তথ্য জোগাড় করতেই শুক্রবার ভোররাতে অভিযুক্তদের সেখানে নিয়ে যাওয়া হয়। Telangana Police: All four people accused in the rape and murder of woman veterinarian in Telangana have been killed in an encounter with the police. More details awaited. pic.twitter.com/AxmfQSWJFK পুলিশ সূত্রে জানা গিয়েছে, সাদনগর নিয়ে যাওয়ার সময় সুযোগ বুঝে পালানোর চেষ্টা করে ওই চার জন। বাধ্য হয়ে গুলি চালায় পুলিশ। তাতেই মৃত্যু হয় ওই চার অভিযুক্তের। সাইবারাবাদ পুলিশ কমিশনার ভি সি সজ্জনার সংবাদ সংস্থা এএনআইকে জানিয়েছেন, অভিযুক্ত আরিফ, নবীন, শিবা ও চেন্নাকেশাভুলু পুলিশের গুলিতে মারা গিয়েছে। ঘটনাস্থলে নিয়ে যাওয়ার পথে সাদনগরের চাতানপল্লিতে পুলিশের হেফাজত থেকে পালানোর চেষ্টা করে অভিযুক্তরা। ঘটনাটি হয়েছে শুক্রবার রাত তিনটে থেকে ভোর ছ’টার মধ্যে। ঘটনাস্থলে গিয়েছেন উচ্চপদস্থ পুলিশ আধিকারিকেরা। ঘটনাস্থলে প্রচুর পুলিশ মোতায়েন করা হয়েছে। গত ২৮ নভেম্বর তেলঙ্গানায় শামশাবাদের আউটার রিং রোডের আন্ডারপাসের নীচে উদ্ধার হয় ওই চিকিত্সকের পোড়া দেহ। আগের দিন অর্থাত্ ২৭ নভেম্বর হায়দরাবাদ শামশাবাদে টোল প্লাজার কাছে ধর্ষণ করে খুন করা হয় বলে অভিযোগ। পরে আউটার রিং রোডের আন্ডারপাসের কাছে দেহটিতে পেট্রল ঢেলে পুড়িয়ে দেওয়া হয়। আরও পড়ুন: আদালতের পথে ধর্ষিতাকে হত্যার চেষ্টা উন্নাওয়ে, ৯০ শতাংশ অগ্নিদগ্ধ তরুণী কল্লুরু গ্রামের একটি পশু-হাসপাতালে কাজ করতেন ওই তরুণী চিকিত্সক। তদন্তে পুলিশ জেনেছে, ঘটনার সন্ধ্যায় বাড়ি ফেরার পথে প্রথমে গোচিবাওলিতে এক চর্মচিকিৎসকের সঙ্গে দেখা করতে গিয়েছিলেন তিনি। নিজের স্কুটারটি শামশাবাদ টোল প্লাজার কাছে রেখে ট্যাক্সি নিয়ে ওই চিকিৎসকের সঙ্গে তিনি দেখা করতে যান। ফিরে এসে দেখেন, স্কুটারের পিছনের চাকাটি পাংচার হয়ে গিয়েছে। আরও পড়ুন: ঘুমন্ত বিমান সেবিকার ছবি তুলে কী হাল হল দেখুন এই টুইটার ইউজারের পুলিশ জানিয়েছে, ২৭ নভেম্বর সন্ধ্যা ৬টা নাগাদ টোল প্লাজ়ায় তরুণী চিকিৎসককে স্কুটার রাখতে দেখেই তাঁকে ধর্ষণের ছক কষেছিল চার অভিযুক্ত। তরুণী ট্যাক্সিতে চলে যেতেই স্কুটারের চাকা ফাঁসিয়ে দেয় নবীন। তরুণী ফিরে আসার পরে আরিফ বলে, চাকা তারা সারিয়ে দেবে। স্কুটার নিয়ে শিবা চলে যায়। তখন আরিফ, নবীন এবং চিন্তকুন্ত টোল প্লাজ়ার কাছেই একটি ঘরে টেনে নিয়ে গিয়ে ধর্ষণ করে তরুণীকে। চাকা সারিয়ে ফিরে এসে ধর্ষণ করে শিবাও। তরুণীর মুখ চেপে ধরে আরিফ। তরুণী নিথর না-হয়ে যাওয়া পর্যন্ত মুখ থেকে হাত সরায়নি সে। এর পরে স্কুটারটি নিয়ে কয়েক বোতল পেট্রল কেনে দু’জন। অন্য দু’জন আরিফের লরিতে দেহ নিয়ে যায় আন্ডারপাসে। কিছুটা পেট্রল বার করা হয় তরুণীর স্কুটার থেকেও। এর পরে আন্ডারপাসের এক কোণে দেহ নামিয়ে তেল ঢেলে আগুন জ্বালিয়ে দিয়ে পালায় তারা। পরের দিন ভোরে এক দুধ-বিক্রেতা সেখানে দেহটি জ্বলতে দেখে পুলিশে খবর দেন। তদন্ত জানা যায় তরুণী চিকিত্সকক ওই টোল প্লাজা থেকে রাত সওয়া ৯টা নাগাদ বোনকে ফোন করে বলেন, দুই ট্রাকচালক তাঁকে সাহায্য করবে বলছে। তাঁর আপত্তি সত্ত্বেও টায়ার সারিয়ে দেবে বলে স্কুটার নিয়ে চলে গিয়েছে এক জন। বোন তাঁকে পরামর্শ দেন, স্কুটারটি রেখে ট্যাক্সি ধরে চলে আসতে। সে-ই শেষ কথা। পৌনে ১০টায় বোন আবার ফোন করে দেখেন, মোবাইল বন্ধ। পরের দিন সকালে শামশাবাদের আউটার রিং রোডের আন্ডারপাসের নীচে ওই চিকিৎসকের পোড়া দেহাংশ মেলে। যেখানে ধর্ষণ করে খুন করা হয় বলে অভিযোগ সেই ঘটনাস্থলে পৌঁছে যায় আনন্দবাজার:  ঘটনারর ২৪ ঘণ্টার মধ্যেই চার অভিযুক্তকে গ্রেফতার করে সাইবারাবাদ পুলিশ। মহম্মদ আরিফ (২৬), জল্লু শিবা (২০), জল্লু নবীন (২০) এবং চিন্তকুন্ত চেন্নাকেশভুলু (২০) নামে এই চার জনই ট্রাকের কর্মী। এ দিনের এনকাউন্টারে মৃত্যু হয়েছে এই চার অভিযুক্তেরই। Cyberabad Police Commissioner V C Sajjanar: The accused Mohammed Arif, Naveen,Shiva and Chennakeshavulu were killed in a Police encounter at Chatanpally,Shadnagar today in the wee hours, between 3 am and 6am.I have reached the spot and further details will be revealed #Telangana
উন্নাও গণধর্ষণ কাণ্ডের অভিযুক্তরা জামিনে ছাড়া পেয়েই ধর্ষিতাকে পুড়িয়ে মারার চেষ্টা করলেন। আদালতে সাক্ষ্য দিতে যাওয়ার পথে। প্রায় ৯০ শতাংশ দগ্ধ অবস্থায় ধর্ষিতাকে ভর্তি করানো হয়েছে লখনউয়ের একটি হাসপাতালে। তাঁকে বাঁচানোর শেষ চেষ্টা চালাচ্ছেন চিকিৎসকেরা। উত্তরপ্রদেশের উন্নাওয়ে গত মার্চে পাঁচ জন মিলে ধর্ষণ করে ওই মহিলাকে। ধর্ষিতার অভিযোগের ভিত্তিতে পুলিশ তিন জনকে গ্রেফতার করে। বাকি দু’জন এখনও ফেরার। জামিনে জেল থেকে বেরিয়ে দুই অভিযুক্ত বৃহস্পতিবার তাঁদের বন্ধুদের নিয়ে যান ধর্ষিতার গ্রামে। ওই সময় ধর্ষিতা ছিলেন রেল স্টেশনের কাছে। মা, বাবার সঙ্গে ট্রেনে রায়বঢ়েলীতে যাওয়ার কথা ছিল তাঁর। আদালতে সাক্ষ্য দেওয়ার জন্য। তার আগে স্টেশনে গিয়ে তাঁরা ধর্ষিতাকে জোর করে টেনে নিয়ে যান গ্রামের বাইরে একটি ধানখেতে। তার পর তাঁরা ধর্ষিতার গায়ে পেট্রল ঢেলে আগুন ধরিয়ে দেন। আরও পড়ুন- মূক ও বধির মহিলাকে ট্রাকে তুলে ধর্ষণের চেষ্টা​ আরও পড়ুন- স্টেথো হাতেই আত্মরক্ষায় তাইকোয়েন্ডোর পাঠ​ খবর পেয়ে পুলিশ ছুটে গিয়ে ধর্ষিতাকে অর্ধদগ্ধ অবস্থায় উদ্ধার করে। তাঁকে নিয়ে যাওয়া হয় স্থানীয় একটি হাসপাতালে। অবস্থা সঙ্কটজনক হওয়ায় পরে তাঁকে ভর্তি করানো হয় লখনউয়ের একটি সরকারি হাসপাতালে।
হায়দরাবাদ, কালীঘাট বা ছত্তীশগঢ়— নানা জায়গায় ঘটে চলা ধর্ষণ ও নারী নিগ্রহের প্রতিবাদে কলকাতায় মশাল মিছিল করল বিজেপি। বাঘাযতীন আই ব্লক থেকে সুলেখা মোড় পর্যন্ত বুধবার সন্ধ্যার মিছিলে ছিলেন বিজেপির কেন্দ্রীয় সাধারণ সম্পাদক কৈলাস বিজয়বর্গীয় এবং দলের মহিলা মোর্চার নেত্রীরা। একই বিষয়ে প্রতিবাদের জন্য আজ, বৃহস্পতিবার রবীন্দ্র সদনের গেট থেকে মিছিল করে এসে রাণুছায়া মঞ্চে সভা করার কথা ‘সেভ ডেমোক্র্যাসি’র। সভায় বক্তা প্রাক্তন বিচারপতি অশোক গঙ্গোপাধ্যায়, বিরোধী দলনেতা আব্দুল মান্নান, আইনজীবী বিকাশ ভট্টাচার্য প্রমুখ। কর্মসূচিকে সমর্থন জানিয়েছেন শঙ্খ ঘোষ, অপর্ণা সেন, কৌশিক সেন, অনীক দত্তেরা। তবে ‘সঙ্গীতমেলা’র জন্য পুলিশ ওই চত্বরে কর্মসূচির অনুমতি দিচ্ছে না। ‘সেভ ডেমোক্র্যাসি’র সম্পাদক চঞ্চল চক্রবর্তী জানিয়েছেন, ‘সঙ্গীতমেলা’র কোনও অসুবিধা না করেই তাঁরা কর্মসূচি চালাবেন।
বিদ্যাসাগর কলেজের দ্বিতীয় বর্ষের ছাত্রী ইন্দিরা দাস সপ্তাহে তিন দিন কলেজ শেষ করে অন্যত্র পড়তে যান। সে সব দিনে বালিগঞ্জ স্টেশন থেকে রাত ১০-৪০ নাগাদ ক্যানিং লোকাল ধরেন। ক্যানিং স্টেশনে যখন ট্রেন পৌঁছয়, তখন ঘড়িতে প্রায় ১১-৫০। বেশির ভাগ দিনই অটো বা টোটো পাওয়া যায় না বলে জানালেন ওই তরুণী। ফলে হেঁটেই প্রায় চার কিলোমিটার দূরে ধলিরবাটি গ্রামের বাড়িতে ফেরেন। গোটা পথ সুনসান। ইন্দিরা বলেন, ‘‘ভয় তো লাগেই। চারদিকে যা সব ঘটছে, আরও বেশি ভয় লাগছে। গরমের সময়ে রাস্তাঘাটে তকবু কিছু লোকজন থাকে। শীতের রাতে তো রাস্তায় দু’টো কুকুরও চোখে পড়ে না। তবে মাঝে মধ্যে পুলিশের টহলদারি ভ্যান দেখি। ওতেই কিছুটা ভরসা পাই।’’ তবে সেই ভ্যান পাশ দিয়ে বেরিয়ে গেলে আবার ভয় চেপে বসে মনে।   বিমানসেবিকার প্রশিক্ষণ নিতে প্রতিদিন ভোর ৪টে ২২ মিনিটের ক্যানিং লোকাল ধরে কলকাতায় যান বছর একুশের মালবিকা রায়। ক্যানিংয়ের রায়বাঘিনি এলাকা থেকে প্রায় চার কিলোমিটার পথ সাইকেল চালিয়ে এসে ট্রেন ধরতেন মালবিকা। কিন্তু গত কয়েক দিন ধরে বাড়ির লোকজনের কথায় সে রুটিন কিছুটা বদলেছে। বাবা সুশীল রায় নিজেই সাইকেলে করে মেয়েকে স্টেশনে পৌঁছে দিয়ে যাচ্ছেন। সুশীল বলেন, “আমরা মেয়ের বাবাদের ভয় তো বেশি। রাতবিরেতে একা একা মেয়েকে বাড়ির বাইরে ছাড়তে সাহস পাচ্ছি না।’’ ট্রেনের মধ্যেও মহিলা যাত্রীরা সুরক্ষিত নয় বলে অভিযোগ রয়েছে নিত্যযাত্রীদের। মহিলা কামরাতেও নিরাপত্তা কতটা, সে প্রশ্ন তুলেছেন  অনেকেই। মাস চারেক আগে ডাউন শিয়ালদহ-ক্যানিং মাতৃভূমি লোকালে মহিলা যাত্রীরা আক্রান্ত হয়েছিলেন ট্রেনের মধ্যেই। এক যুবককে গ্রেফতার করেছিল রেল পুলিশ। নিত্যযাত্রী মহিলাদের দাবি, অনেক সময়েই মহিলা কামরায় কিছু যুবক উঠে পড়ে। গেটের সামনে দাঁড়িয়ে মহিলাদের ওঠা নামায় বাধা সৃষ্টি করে। প্রতিবাদ করলে অশ্লীল অঙ্গভঙ্গি করে। উড়ে আসে কটূক্তি। রাতের ডাউন ক্যানিং লোকালে তালদি ও ঘুটিয়ারিশরিফ স্টেশনের মধ্যেই এই ঘটনা বেশি ঘটে বলে অভিযোগ। সব ট্রেনে রেল পুলিশ না থাকায় অসভ্যতা দিন দিন বেড়েই চলেছে বলে জানালেন কোনও কোনও মহিলা নিত্যযাত্রী।  কলকাতার বেসরকারি সংস্থায় কাজ করেন সুমনা নস্কর। রাত ৯টার ট্রেনে ফেরেন ক্যানিংয়ে। বললেন, “বেশ কিছু দিন ধরে দেখছি ঘুটিয়ারিশরিফ স্টেশন থেকে কয়েক জন যুবক মহিলা কামরায় উঠে গেট আটকে দাঁড়িয়ে পড়ে। তালদি বা বেতবেড়িয়া স্টেশনে মহিলারা ওঠানামা করতে গেলে বিভিন্ন ভাবে তাঁদের গায়ে হাত দেয়।’’ দিন কয়েক আগে এক জন প্রতিবাদ করায় তাঁকে গালিগালাজ করে। নোংরা অঙ্গভঙ্গি করে। রেল পুলিশকে জানানোর পরে দু’এক দিন বন্ধ ছিল, আবার পরিস্থিতি যে কে সেই। ভয়ে আর কেউ কিছু বলেন না বলেই জানালেন সুমনা অনেকেই। প্রতিটা ট্রেনে মহিলা কামরায় রেল পুলিশ দেওয়ার দাবি আছে সকলেরই।  ভোর বেলায় কাজের সূত্রে বেরোন অনেকে। প্রথম ক্যানিং-শিয়ালদহ লোকাল ছাড়ে ভোর ৩-৫০ মিনিটে। ওই ট্রেন ধরতে আরও বেশ খানিকটা আগে বাড়ি থেকে বেরোতে হয় অনেককে। কিন্তু সে সময়ে রাস্তায় ভ্যান, রিকশা, অটো না মেলায় অনেকে সাইকেলে স্টেশনে আসেন। কেউ কেউ বা হেঁটেই পৌঁছন। রাতে ফাঁকা, নিঝুম রাস্তা দিয়ে চলাচল করতে ভয় লাগে না?  এই প্রশ্নের উত্তরে ক্যানিংয়ের নিকারিঘাটা গ্রামের বাসিন্দা শুক্লা নস্কর বলেন, “ভয় লেগে কী হবে? পেটের তাগিদে গত আট বছর ধরে এ ভাবেই যাতায়াত করছি। তবে গ্রামের অন্য মহিলারা এক সঙ্গে মিলে স্টেশনে আসি। তাই কিছুটা নিরাপদ লাগে।’’ শুক্লার সহযাত্রী নমিতা সাঁফুই অবশ্য বলেন, “মাঝে মধ্যে যখন দলছুট হয়ে পড়ি, একা একা বাড়ি থেকে স্টেশনে যেতে হয়— তখন ভয়টা বেশ চেপে বসে।’’  রাতে দু’টি ভ্যান টহল দেয় বলে জানিয়েছে ক্যানিং থানার পুলিশ। কিন্তু সেই তথ্য কতটা ভরসা জোগাচ্ছে মহিলাদের মনে, সে প্রশ্ন থেকেই যাচ্ছে।
২০১২ সালের ডিসেম্বরে নির্ভয়া ঘটনায় সারা ভারত কেঁপে ওঠার সাত বছর পরে, ২০১৯-এর নভেম্বরে আবার জনমানসকে স্তম্ভিত করে ফিরে এল ভয়াবহতার চূড়ান্তে অধিষ্ঠান করা আর এক ধর্ষণকাণ্ড— তেলঙ্গানায়। ধর্ষণ আমাদের দেশে প্রতি দিন অসংখ্য ঘটছে, তবু অবাক হয়ে শুনলাম, ২৮ নভেম্বর থেকে আজ অবধি ভারতের সাত আট জায়গায় কতগুলি বড় ধর্ষণকাণ্ডের খবর এসেছে। খবর হয়নি এমন আরও অসংখ্য কাণ্ড ঘটে গিয়েছে, ধরেই নিতে পারি।  যে-দেশে পুলিশের কাছে গেলেও বিচার পান না মেয়েরা, সেই দেশে পুলিশও কি আসলে পরোক্ষে ধর্ষকের হাত শক্ত করে না? নির্ভয়া কাণ্ডের পর দেশজোড়া হইচইয়ের ফলে অনেক আইনি পরিবর্তন আনার হল, কিন্তু আজও ফাস্ট ট্র্যাকে ধর্ষণ কেস সমাধান করার ধারা তৈরি হল না। এ দিকে নির্ভয়াকে নিয়ে সিনেমা, ডকুমেন্টারি, ওয়েব সিরিজ় ইত্যাদি হয়ে গেল বেশ কয়েকটা।  আমাদের সমাজে পুরুষতন্ত্রের ‘ডিপ স্ট্রাকচার’ বা গভীরে চারিয়ে থাকা কাঠামোর কথা নতুন করে বলার নেই। প্রতি দিন ঘটে যাওয়া অসংখ্য ছোট ছোট অপমান মেয়েরা কেন গিলছেন? সবচেয়ে বড় কথা, সমাধান হিসেবে মেয়েদের ওপর ফতোয়া না নামিয়ে এনে, বাড়ির ছোট ছেলেদের মানুষ করার সময়ে ঠিক শিক্ষা দেওয়ার কাজটিতে কেন আমরা গুরুত্ব দিচ্ছি না? কেন বলছি, “আমার মেয়ের জন্য চিন্তা হয়, ও রাতে বেরোয়”, কিন্তু বলছি না, “আমার ছেলের জন্য চিন্তা হয়, ও মেয়েদের ঠিক কী চোখে দেখে?’’ আর্থ-সামাজিক ভাবে যাঁরা কোনও শিক্ষাই পাননি, তাঁদের কী ভাবেই বা আমরা প্রশিক্ষিত করব? সমাজের দায়িত্ব যদি হয় পুরুষ-নারী নির্বিশেষে ছোট্ট বয়স থেকে এই মূল্যবোধের শিক্ষা দেওয়া, রাষ্ট্রের দায়িত্ব তো আরও আগে— তার কাজ ছিল তার নিজস্ব প্রতিষ্ঠানগুলোর গভীর পুরুষতান্ত্রিক অশিক্ষাটাকে উপড়ে ফেলা। প্রতিষ্ঠানগুলোকে সংবেদনের ন্যূনতম শিক্ষাটা দেওয়া।  আমাদের শিক্ষিত বৈঠকখানার আড্ডায় আগে ধর্ষণ শব্দটির প্রবেশাধিকার ছিল না। এখন ধর্ষণ নিয়ে আলোচনা অবাধে হয়। সে রকম এক আড্ডায় আমেরিকা-ফেরত কোনও পুরুষ বন্ধু হাসতে হাসতে সে দিন বললেন, ‘‘আমেরিকাতে পুলিশ জেরবার। পার্টিতে মদ্যপান করে তার পর যত্রতত্র বিহার করবে ছেলেমেয়েরা, তার পর সেক্স হলেই, পর দিন ছাত্রী এসে বলবে, আমাকে রেপ করেছে অমুক ছাত্র। পুলিশ কী করবে বলুন তো? চোর ডাকাত খুনি ধরবে, না এই সব ছুটকো-ছাটকা ধর্ষণ কেসে মূল্যবান ‘ম্যান-ডে’ নষ্ট করবে?’’   আসল সমস্যাটা এখানেই। এখনও আম-পুরুষের কাছে ধর্ষণ ‘ছুটকো-ছাটকা’ বিষয়, লঘু চোখে দেখার বিষয় (যত ক্ষণ না একটি নির্ভয়া বা অনুরূপ ঘটনায় তাঁরা ‘লজ্জিত’ বোধ করেন!)। তেমনই পুলিশের কাছেও ধর্ষণ/ যৌন নির্যাতন ‘লো-প্রায়োরিটি’, তার গুরুত্ব কম। আইনি ব্যবস্থাকে যদি একটি পরিষেবা ভাবি, আর বাদী পক্ষকে ভাবি তার ‘ক্লায়েন্ট’, বা উপভোক্তা? তা হলে, সব অভিযোগের মধ্যে উপরে আসবে গোষ্ঠী, সংস্থা, জাত, ধর্ম, সম্পদের বিবেচনা। সবচেয়ে নীচের ‘প্রায়োরিটি’ মেয়েরা। ধর্ষণ বা যৌন নির্যাতন ‘সফট ক্রাইম’। আগে তো ডাকাত ধরবে পুলিশ। উগ্রপন্থী ধরবে। খুনি ধরবে। সে সব ক্ষেত্রে আবার বাদী পক্ষ হয় রাষ্ট্র নিজেই বা কোনও বড়সড় সংস্থা। সেখানে একটি মেয়ের ক্ষমতা কতটা? তাঁকে কেন গুরুত্ব দেবে পুলিশ?  মেয়েদের প্রশ্ন তোলা উচিত এই জায়গাটাতে। আজকের সমাজে মেয়েরা কর দিচ্ছেন, ভোটাধিকার প্রয়োগ করছেন। তা হলে মেয়েদের সুরক্ষার দাবি কেন এত তলায় পড়ে থাকবে?  মেয়েদের সমস্যাকে শুধু ‘মেয়েদের’ বলে সরিয়ে রাখার এই প্রবণতাকে চিহ্নিত করতে হবে। সংস্কার করতে হলে প্রতিটি সংস্থাকে চিহ্নিত করে এই মানসিক সংস্কার আগে করতে হবে। জেন্ডারকে তুল্যমূল্য করে দেখার সচেতনতা আগে চাইতে হবে। বিদেশে বহু আন্দোলনের পর এখন কিছুটা হলেও হয়তো সুরাহা হয়েছে। আইন শক্ত করার পাশাপাশি জেন্ডার সচেতনতার ট্রেনিং, ধর্ষণ বা অন্যান্য যৌন নির্যাতনের কেসে পুলিশের সংবেদনশীলতার ট্রেনিং দিতে হবে পুলিশবাহিনীকে। না হলে, নির্ভয়া ফান্ড-ই গঠন হোক আর তাৎক্ষণিক সমাধান হিসেবে রাস্তায় চারটে আলো বেশি বসানো বা ১০০ নম্বরে ফোন করার বিধান দেওয়া হোক, এগুলো কোনও কাজ করবে না।  আর হ্যাঁ, মেয়েদের বাড়ি থেকে বেরোতে না দেওয়া বা রাতে একা চলাফেরা না করতে বলা কোনও সভ্যতাসম্মত সমাধান নয়। যিনি আক্রান্ত— তাঁকেই পায়ে বেড়ি পরানোর সমাধান একমাত্র সমাজেই চলে। এত দিনের লড়াইতে মেয়েরা যেটুকু বাইরে বেরোনোর অধিকার অর্জন করেছেন, এক একটা এই ধরনের চূড়ান্ত ঘটনার ধাক্কায় তা এক পা করে পিছিয়ে যায়।  আর আমরা— অপেক্ষা করি এক একটা ভয়াবহতম বিরলতম ঘটনার জন্য। যাতে জেগে উঠতে পারি মোমবাতি হাতে!
বাধা না দিয়ে যিনি ধর্ষণ করতে চাইছেন, তাঁর হাতে মহিলাদের কনডোম তুলে দেওয়ার পরামর্শ দিলেন চলচ্চিত্র পরিচালক ড্যানিয়েল শ্রাবণ। বললেন ধর্ষকের সঙ্গে মহিলাদের সহযোগিতা করতে। ধর্ষকদের কোনও বাধা না দিয়ে যৌন ইচ্ছা মেটাতে দিতে বলেছেন তিনি। শ্রাবণের মতে, এর ফলে ধর্ষিতা শারীরিক ভাবে নিরাপদে থাকবেন। খুনের চেয়ে ভাল ধর্ষণ। খুন অপরাধ। কিন্তু ধর্ষণ একটা ভুল, যা শুধরে নেওয়া যায়। তেলঙ্গানায় ধর্ষিতাকে পুড়িয়ে মারার ঘটনার পর সোশ্যাল মিডিয়ায় একের পর এক পোস্ট করেছেন শ্রাবণ। তারই একটিতে লিখেছেন, ‘‘ধর্ষণ এমন কিছু গুরুতর ব্যাপার নয়। কিন্তু খুন অমার্জনীয় অপরাধ। ধর্ষিতা খুন হচ্ছেন আইন কঠোর হওয়ায়। তা না হলে ধর্ষণের পর মহিলাদের ছেড়েই দিত ধর্ষকরা।’’ ধর্ষিতাদের খুন হওয়া থেকে বাঁচানোরও উপায় বাতলেছেন শ্রাবণ! সওয়াল করেছেন ‘হিংসাবিহীন ধর্ষণ’-এর পক্ষে। শ্রাবণের মতে, ‘‘ধর্ষকদের কোনও বাধা না দিয়ে যৌন ইচ্ছা মেটাতে দেওয়া উচিত। সেটাই ধর্ষিতাদের খুন হওয়ার হাত থেকে বাঁচানোর একমাত্র পথ।’’ আরও পড়ুন- মূক ও বধির মহিলাকে ট্রাকে তুলে ধর্ষণের চেষ্টা​ আরও পড়ুন- রাতের শহর আদৌ নিরাপদ কতখানি?​ ধর্ষণের ঘটনার বাড়বৃদ্ধির জন্য শ্রাবণ সমাজব্যবস্থা ও দেশের মহিলা সংগঠনগুলিকেও দায়ী করেছেন। তাঁর পোস্টে লিখেছেন, ‘‘ধর্ষণের ঘটনা উত্তরোত্তর বেড়ে যাওয়ার জন্য দায়ী সমাজব্যবস্থা ও দেশের মহিলা সংগঠনগুলি।’’ গ্রাফিক: তিয়াসা দাস।
ভোর ৪টে। শীতের শুরুতে সুনসান বনগাঁ শহরের রাস্তাঘাট। হাতে গোনা দু’একটি চা-মিষ্টির দোকান সবে খুলেছে। যশোর রোড ধরে সাইকেল চালিয়ে বনগাঁ স্টেশনের দিকে যাচ্ছিলেন এক তরুণী। আচমকা বাইকে করে দুই যুবক সাইকেলের পিছনে এসে জোরে জোরে হর্ন দিতে থাকল। যুবকদের মাথা-মুখ চাদর জড়ানো। তরুণী সাইকেলের গতি বাড়িয়ে অন্য গলিতে ঢুকে পড়লেন। কুয়াশার ভিতরে মিলিয়ে গেল বাইক।  পরিচয় হওয়ার পরে তরুণী জানালেন, কলকাতায় কাজে যাচ্ছেন। ভোর ভোরই বেরোতে হয় তাঁকে। বললেন, ‘‘এমনিতে সমস্যা হয় না। তবে আজ খুব ভয় পেয়ে গিয়েছিলাম।’’   বনগাঁ শহরের আমলাপাড়ায় থাকেন হৈমন্তিকা দাস। মডেলিং করেন। কাজের সূত্রে বহু জায়গায় যেতে হয়। অনেক সময়ে বাড়ি ফিরতে রাত হয়। জানালেন নিজের অভিজ্ঞতার কথা। এক রাতে ট্রেনের কামরায় এক ব্যক্তি অভব্য আচরণ করে। প্রতি দিন এমনটা হয় না ঠিকই। কিন্তু হৈমন্তিকা বলেন, ‘‘এখন আট বছরের শিশুই হোক কিংবা বৃদ্ধা— কেউই পথেঘাটে সুরক্ষিত নন। রাতে একা বাড়ি ফিরতে ভয় করে।’’ অচেনা এক যুবক কিছু দিন আগে সোশ্যাল মিডিয়ার উত্যক্ত করত তাঁকে। যোগাযোগ না রাখলে ক্ষতি করে দেবে বলে হুমকিও দেয়। হৈমন্তিকা বলেন, ‘‘ওই যুবককে ব্লক করে দিয়েছিলাম। পুলিশকে ঘটনার কথা জানিয়েছিলাম। ভয় লাগে, ওই যুবক নিশ্চয়ই আমার বাড়ির ঠিকানা জানে। কোনও দিন না যাতায়াতের পথে হাজির হয়।’’ তেলেঙ্গনায় মহিলা চিকিৎসককে রাতের রাস্তায় ধর্ষণ করে খুনের পরে মহিলাদের মধ্যে নতুন করে আতঙ্ক দানা বেঁধেছে। বিশেষ করে যাঁরা রাতে ফেরেন বা খুব ভোরে বাড়ি থেকে বেরোন— তাঁরা নিজেদের নিরাপত্তা নিয়ে চিন্তিত।   তবে সমস্যাটা যে শুধু রাতের, তা নয় বলেই অনেক মহিলার অভিজ্ঞতা। গোবরডাঙার বাসিন্দা এক স্কুল শিক্ষিকা সম্প্রতি অসুস্থ আত্মীয়কে দেখতে কলকাতায় যাচ্ছিলেন। ট্রেনে তাঁর পাশের সিটে এক মাঝবয়সী ব্যক্তি বসেছিল। ভিড় ট্রেনে সিটে বসেই ওই ব্যক্তি শিক্ষিকার সঙ্গে অভব্য আচরণ শুরু করে। শিক্ষিকা তাকে ঠিকঠাক ভাবে বসতে অনুরোধ করেন। তারপরেও আচরণ থামেনি। বাধ্য হয়ে ওই শিক্ষিকা উঠে দাঁড়িয়ে পাশের সহযাত্রীর গালে সপাটে চড় কষিয়ে দেন। শিক্ষিকার কথায়, ‘‘এত কিছুর পরেও আমাকে কয়েক জন ট্রেন যাত্রীর কাছ থেকে শুনতে হল, ওঅ সহযাত্রীর যা বয়স, তাতে উনি এমন অভব্য আচরণ করতেই পারেন  না। অর্থাৎ, দোষটা যেন আমারই।’’  বনগাঁ এবং সংলগ্ন এলাকা থেকে ভোরে ww মিষ্টি নিয়ে যান অনেক মহিলা। তাঁরা রাত ৩টে থেকে ভ্যানে বা হেঁটে বনগাঁ স্টেশনে পৌঁছন। তাঁদেরই একজন সুষমা মণ্ডল। বাড়ি পাঁচপোতায়। ভোর ৩টেয় উঠে চার কিলোমিটার পথ হেঁটে স্টেশনে আসেন।  ভয় লাগে না?  মহিলার কথায়, ‘‘একা মহিলা, হেঁটে আসি, ভয় তো লাগবেই। তবে পেট চালাতে না বেরিয়ে উপায়ও তো নেই। পুলিশকে অবশ্য মাঝে মধ্যে দেখতে পাই রাস্তায়।’’ বনগাঁ থেকে অনেক মহিলা ভোরের ট্রেনে কলকাতা, বারাসত-সহ বিভিন্ন এলাকায় পরিচারিকার কাজে করতে যান। অনেকে জানালেন, দল বেঁধে যাতায়াতের চেষ্টা করেন। একা যাতায়াত করতে ভয় লাগে।  রাত ২টো বনগাঁ স্টেশনে দেখা হল এক যুবকের সঙ্গে। তিনি বৌ-বাচ্চা নিয়ে দিঘায় বেড়াতে যাচ্ছিলেন। বাড়ি থেকে ভ্যানে করে স্টেশনে এসেছেন। বললেন, ‘‘চারদিকে মহিলাদের উপরে অত্যাচারের ঘটনা শুনে খুবই ভয় লাগে। স্ত্রীকে নিয়ে রাতে বেরোতেও সে কথা মনে হচ্ছিল। তবে চেনা এলাকা বলে চলে এলাম।’’ পথে পুলিশের গাড়ি দেখতে পাননি বলেই জানালেন তিনি। দেখা গেল, কয়েক জন মহিলা প্ল্যাটফর্মে চাদর-কম্বল জড়িয়ে ঘুমিয়ে রয়েছেন। রেল পুলিশের দেখা মেলেনি। কলেজ পড়ুয়া মেয়েকে ভোর রাতে স্টেশনে ছাড়তে এসেছিলেন বাবা মনোহর বিশ্বাস। মেয়ে মধ্যমগ্রামে গৃহশিক্ষকের কাছে পড়তে যাচ্ছিলেন। মনোহর বলেন, ‘‘আগে মেয়ে একাই সাইকেল চালিয়ে ভোরে স্টেশন আসত। এখন চারিদিকে যা সব ঘটছে, তাতে আর ভরসা পাচ্ছি না। কষ্ট হলেও মেয়েকে স্টেশনে দিয়ে যাই। রাতে পুলিশের টহল তেমন চোখে পড়ে না।’’ রাতে বনগাঁ মহকুমা হাসপাতাল চত্বরে দেখা গেল, রোগীর আত্মীয়া অনেকে অপেক্ষা করছেন। এক মহিলার কথায়, ‘‘নেশা করে কিছু যুবক হল্লা করে। গালিগালাজ করে। খুবই ভয় করে।’’  রাত ২টো থেকে ভোর ৫টা পর্যন্ত বনগাঁ শহরের যশোর রোড, স্টেশন রোড, রামনগর রোড-সহ ঘুরে পুলিশের টহল চোখে পড়েনি।  তবে বাইকে দু’-তিনজন যুবক এলাকায় সন্দেহজনক ভাবে ঘুরে বেড়াচ্ছিল। নম্বর প্লেটহীন বাইকও চোখে পড়ল। রাতে যাতায়াত করা মহিলাদের বক্তব্য, মাঝে মধ্যে পুলিশ দেখা যায়। তবে রোজ থাকে না।  পুলিশের পক্ষে অবশ্য জানানো হয়েছে, রাতে টহল নিয়মিত থাকে। সিভিক ভলান্টিয়ার মোতায়েন থাকে। টোটো করেও পুলিশ টহল দেয়। বনগাঁর পুলিশ সুপার তরুণ হালদারের উদ্যোগে সম্প্রতি সিনিয়র এক করে অফিসার রাত ১১টা থেকে ভোর ৫টা পর্যন্ত নিজেও রাতে টহল দেন। পুলিশ সুপার বলেন, ‘‘রাতের নিরাপত্তার দিকে যথেষ্ট গুরুত্ব দেওয়া হয়। টহলদারি ভ্যান ছাড়াও হাইওয়ে পেট্রোল ভ্যান থাকে। সিভিক ভলান্টিয়ার থাকেন।’’                                                                         তবে রাতের সুরক্ষার জন্য এ সব কতটা যথেষ্ট, সে প্রশ্ন থেকেই যায়। বনগাঁর এক কলেজ পড়ুয়া তরুণীর কথায়, ‘‘পুলিশ তো বলবেই ওরা কাজ করছে। কিন্তু তারপরেও তো এত সব কাণ্ড ঘটে যাচ্ছে দেশ জুড়ে!’’ 
হায়দরাবাদে তরুণীর গণধর্ষণ-খুন নিয়ে প্রতিবাদ-বিক্ষোভ চলছে গোটা দেশে। তারই মধ্যে জেলে ওই মামলার অভিযুক্তদের খাবারের মেনু সংবাদমাধ্যমের একাংশে প্রকাশিত হতে বেড়েছে ক্ষোভ। হায়দরাবাদের চেরাপল্লী জেলে প্রথম রাতে যে ওই অভিযুক্তেরা ফ্রায়েড রাইস ও মাটন কারি খেয়েছে তা মেনে নিয়েছেন জেল কর্তৃপক্ষও।  হায়দরাবাদ কাণ্ডে চার অভিযুক্তের ঠিকানা আপাতত চেরাপল্লী কেন্দ্রীয় জেল। সেখানে প্রথম দিন রাতে অন্য বন্দিদের সঙ্গে তাদের জন্য বরাদ্দ হয়েছিল ফ্রায়েড রাইস-মাটন কারি। এই খবর সামনে আসতেই সোশ্যাল মিডিয়ায় প্রতিবাদ শুরু হয়। এক জন লেখেন, ‘‘এ কেমন দেশ যেখানে নাগরিকদের বড় অংশ ঠিক মতো খেতে পান না, খালি গায়ে রাস্তায় শুয়ে থাকেন। সেখানে এমন অপরাধে অভিযুক্তদের মাটন কারি-ফ্রায়েড রাইস খাওয়ানো হচ্ছে।’’ এই প্রসঙ্গে মুম্বই হামলায় যুক্ত জঙ্গি আজমল কসাবের প্রসঙ্গও টেনে এনেছেন আর এক জন। জেলের খাবার খেতে না পারায় কসাবকে বিরিয়ানি খাওয়ানো হতো। জেল কর্তৃপক্ষ ওই মেনুর কথা মেনে নিয়েছেন। তবে তাঁদের যুক্তি, জেলে কবে কী খাবার দেওয়া হবে তা আগে থেকেই স্থির করা থাকে। ঘুরিয়ে ফিরিয়ে প্রাতরাশ, দুপুরের খাবার ও রাতের খাবারের মেনু স্থির করা হয়। আজ ওই চার অভিযুক্তকে হেফাজতে নিতে মেহবুবনগরের জেলা আদালতে আর্জি জানিয়েছে পুলিশ।  আরও পড়ুন: ধ্বংসের স্বীকৃতি রায়ে, অভিযোগ জমিয়তের অন্য দিকে হায়দরাবাদ কাণ্ডে প্রতিক্রিয়া জানাতে গিয়ে আরও বিতর্কে জড়ালেন তেলঙ্গানার মুখ্যমন্ত্রী কে চন্দ্রশেখর রাও। তেলঙ্গানা রাজ্য পরিবহণ নিগমের কর্মীরা সম্প্রতি ধর্মঘট তুলে নিয়েছেন। আজ তাঁদের এক অনুষ্ঠানে রাও বলেন, ‘‘সম্প্রতি পেশায় চিকিৎসক এক তরুণীকে খুন করা হয়েছে। এমন ঘটনা যারা ঘটায় তারা কি মানুষ? আমার প্রস্তাব, সুরক্ষা ব্যবস্থা হিসেবে পরিবহণ নিগমের মহিলা কর্মীদের রাতে কাজ করা বন্ধ হোক।’’ এই মন্তব্যের জেরে ফের বিতর্ক শুরু হয়েছে। নানা শিবির থেকে প্রশ্ন উঠেছে, রাজ্য কি তবে রাতে মহিলাদের সুরক্ষার দায়িত্ব নিতে অক্ষম? মহিলা কর্মীদের মতে, রাতে কাজ করা বন্ধ করার অর্থ মহিলাদের কাজের সুযোগ আরও কমিয়ে দেওয়া।  নিরাপত্তা বাড়াতে হায়দরাবাদের পুলিশ কমিশনার অঞ্জনী কুমারের তরফে মহিলাদের কয়েকটি পদক্ষেপ করার অনুরোধ করা হয়েছে‌। প্রশ্ন উঠেছে তা নিয়েও। টুইটারে অনেক মহিলারই প্রশ্ন, সব পদক্ষেপ মহিলাদেরই করতে বলা হচ্ছে কেন? এক জন টুইটারে লিখেছেন, ‘‘মহিলারা সতর্কই থাকেন। পুলিশকে সংবেদনশীলতার সঙ্গে দ্রুত পদক্ষেপ করতে কোনও নির্দেশ দেওয়া হয়েছে কি? তাহলে সেই নির্দেশিকা প্রকাশ করুন।’’ আর এক জনের বক্তব্য, ‘‘যারা এমন কাণ্ড ঘটায় তাদের ধর্ষণ করা বন্ধ করতে বলুন না।’’ অন্য দিকে এই ঘটনার জেরে বিপদ হলেই দ্রুত পদক্ষেপ করার বার্তা দিয়েছে বেঙ্গালুরু পুলিশ। তারা জানিয়েছে, আপৎকালীন পরিস্থিতিতে পুলিশকে ফোন করলে সাত সেকেন্ডের মধ্যে পদক্ষেপ করা হবে।
হায়দরাবাদের চিকিৎসককে ধর্ষণ ও পুড়িয়ে মারার ঘটনা নিয়ে দেশ যখন উত্তাল, তখন গত কয়েক দিনে একের পর এক বালিকা-কিশোরী-যুবতীকে ধর্ষণ ও খুনের ঘটনা সামনে এল দেশের বিভিন্ন প্রান্ত থেকে। এদের কারও বয়স চার, ছয়, কেউ আবার সতেরো বছরের কিশোরী। রাজস্থানে ধর্ষণ করে, গলায় স্কুলের বেল্ট জড়িয়ে খুন করা হয়েছে ছয় বছরের বালিকাকে। সে রাজ্যেই নিজের বাড়িতে হাত পায়ে শিকল বাঁধা অবস্থায় ধর্ষিতা বছর সতেরোর এক কিশোরী। ধর্ষক তার নিজের বাবা। মহারাষ্ট্রে রেহাই পায়নি চার বছরের শিশুও। রাজস্থানের টঙ্কে ছয় বছর বয়সি এক বালিকা শনিবার স্কুলে গিয়েছিল। তার পর আর বাড়ি ফেরেননি সে। পুলিশ ও বাড়ির লোকেরা খোঁজ শুরু করলে ররিবার সকালে গ্রামে ফাঁকা জায়গায় ঘাসের ঝোপের তার দেহ মেলে। পুলিশ জানিয়েছে, ওই বালিকাকে ধর্ষণ করে খুন করা হয়েছে। ওই ঘটনায় জড়িত সন্দেহে ৪০ বছর বয়সি এক ব্যক্তিকে আটক করা হয়েছে। ১৭ বছর বয়সি এক কিশোরীকে হাত-পা বেঁধে বন্দি করে ধর্ষণের ঘটনার কথা সামনে এসেছে রাজস্থানের জালোর জেলা থেকে। মেয়েটির অভিযোগ, তাকে ধর্ষণ করেছে তার বাবা। শুক্রবার রাতে পায়ে শিকল বাঁধা অবস্থাতেই বাড়ি থেকে পালাতে সফল হয় কিশোরী।  কাকার খেতে পৌঁছয় সে। মহারাষ্ট্রের নাগপুরে চার বছরের শিশুকে ধর্ষণ করার চেষ্টা করে কোঅপারেটিভ ব্যাঙ্কের এক এজেন্ট। দেখে ফেলে তার মা। ক্ষুব্ধ জনতা ৩৫ বছর বয়সি ওই ব্যক্তিকে নগ্ন করে রাস্তায় ঘোরায়। পরে পুলিশের হাতে তুলে দেওয়া হয়। আরও পড়ুন: তেলঙ্গানার পর মধ্যপ্রদেশ, চার বছরের শিশুকে তুলে নিয়ে গিয়ে ধর্ষণ করে খুন
তেলঙ্গানায় তরুণী চিকিত্সককে ধর্ষণ ও খুনের ঘটনায় যখন গোটা দেশ উত্তাল, ঠিক সেই সময়েই আরও একটি ধর্ষণের ঘটনা সামনে এল। সোমবার ঘটনাটি ঘটেছে মধ্যপ্রদেশের মহুতে। ইনদওরের খুব কাছেই ক্যান্টনমেন্ট শহর মহু। সেখানে একটি সেতুর নীচে বাবা-মায়ের সঙ্গে ঘুমিয়ে ছিল চার বছরের এক শিশুকন্যা। সেখান থেকেই তাকে তুলে নিয়ে যায় দুষ্কৃতীরা। তার পর তাকে ধর্ষণ করে খুন করা হয় বলে অভিযোগ। পুলিশ জানিয়েছে, শিশুটির বাবা-মা মহু রেলস্টেশনে শ্রমিকের কাজ করেন।  এ দিন সকালে ঘুম থেকে উঠে মেয়েকে পাশে না দেখতে পেয়ে খোঁজাখুঁজি শুরু করেন তাঁরা। আশপাশে কোথাও তার হদিশ না পেয়ে পুলিশের তাঁরা দ্বারস্থ হন। শিশুটির খোঁজে এলাকায় তন্ন তন্ন করে তল্লাশি চালায় পুলিশ। বেশ কয়েক ঘণ্টা খোঁজার পর রেলস্টেশনের কাছেই একটি পরিত্যক্ত বাড়ি থেকে প্লাস্টিকে মোড়া অবস্থায় শিশুটির দেহ উদ্ধার করে পুলিশ। তদন্তকারী অফিসাররা জানিয়েছেন, শিশুটির শরীরে একাধিক আঘাতের চিহ্ন রয়েছে। যৌনাঙ্গে আঁচড়ের দাগ মিলেছে। আরও পড়ুন: পিটিয়ে মারা উচিত, তেলঙ্গানা নিয়ে আইন হাতে তোলার সওয়াল জয়া বচ্চনের আরও পড়ুন: চিৎকার বন্ধ করতে তরুণীর মুখে ঢালা হয়েছিল মদ! তেলঙ্গানায় ধর্ষণকাণ্ডে বিস্ফোরক তথ্য মহু থানার ইনচার্জ অভয় বর্মা বলেন, “শিশুটিকে ধর্ষণ করা হয়েছে বলেই সন্দেহ। দেহটি ময়নাতদন্তের জন্য পাঠানো হয়েছে। সেই রিপোর্ট হাতে এলেই বিষয়টি স্পষ্ট হবে শিশুটিকে ধর্ষণ করা হয়েছিল কি না।” এই ঘটনায় এলাকায় ব্যাপক উত্তেজনা ছড়ায়। দোষীদের অবিলম্বে গ্রেফতার করার দাবি জানান স্থানীয় বাসিন্দারা। এই ঘটনায় জড়িত সন্দেহে স্থানীয় বেশ কয়েক জন শ্রমিককে আটক করে জিজ্ঞাসাবাদ করছে পুলিশ। গত ২৮ নভেম্বর তেলঙ্গানার শামশাবাদে একটি কালভার্টের নীচ থেকে তরুণী চিকিত্সকের আধপোড়া দেহ উদ্ধার হয়। তাঁকে শামশাবাদের টোলপ্লাজা থেকে তুলে নিয়ে গিয়ে গণধর্ষণ করে চার ট্রাক কর্মী। তার পর পেট্রোল ঢেলে দেহ পুড়িয়ে দেয়। তেলঙ্গানার এই ঘটনায় দেশ জুড়ে বিক্ষোভ-প্রতিবাদের ঝড় উঠেছে। সোমবার এই ঘটনায় উত্তাল হয়েছে সংসদও। দোষীদের ‘জনসমক্ষে পিটিয়ে মারা’ উচিত বলেও মন্তব্য করেন সমাজবাদী পার্টির সাংসদ জয়া বচ্চন। কেন্দ্রীয় প্রতিরক্ষামন্ত্রী রাজনাথ সিংহ বলেন, “ধর্ষণ আইন আরও কঠোর করতে আলোচনার জন্য প্রস্তুত সরকার। আরও কঠোর আইনের জন্য যদি সহমত হয়, সরকার সেটা প্রণয়ন ও প্রয়োগ করতেও প্রস্তুত।”
রবিবারের সকাল। ঝাড়গ্রাম শহরের ব্যস্ত এলাকা শিবমন্দির চকে রাস্তার ধারে বাবার কোলে বসে একরত্তি মেয়েটা। হাতে একটা পিচবোর্ডের উপরে সাদা কাগজ সাঁটানো পোস্টার। তাতে লাল কালিতে লেখা, ‘এ আমার ভারত মহান, কত দিদি এভাবে মরবে? এ বার কি আমাদের পালা?’  তেলঙ্গানার তরুণী পশু-চিকিৎসককে ধর্ষণ-খুনের প্রতিবাদে সংসদের বাইরে প্ল্যাকার্ড হাতে প্রতিবাদ জানিয়ে ইতিমধ্যে শিরোনামে এসেছেন দিল্লির মেয়ে অনু দুবে। শনিবার সংসদের ২ আর ৩ নম্বর ফটকের উল্টো দিকের ফুটপাথে একাই একটি পিচবোর্ড হাতে বসেছিলেন তিনি। অনেকটা সেই ধাঁচেই ঝাড়গ্রাম শহরের বছরের নয়েকের অন্বেষা প্রামাণিক এ দিন প্রতিবাদে শামিল হয়। ছুটির দিন সাতসকালে ওই দৃশ্য দেখে হকচকিয়ে থমকে দাঁড়ান অনেকেই। মোবাইল ক্যামেরায় ঘন ঘন ছবি উঠতে থাকে। সমাজ মাধ্যমে ছড়িয়ে পড়ে জঙ্গলমহলের কিশোরীর প্রতিবাদ। অন্বেষার বাবা রবিন প্রামানিকের দাবি, প্রচারের জন্য নয়, ছোট্ট মেয়ের দাবিতেই পথে বসেছেন তাঁরা। শহরের নতুনডিহির বাসিন্দা রেডিমেড পোশাকের ছোটখাটো ব্যবসায়ী রবিন জানালেন, টিভির খবরে তেলঙ্গানার ঘটনা দেখে ঝাড়গ্রাম লায়ন্স মডেল স্কুলের তৃতীয় শ্রেণির ছাত্রী অন্বেষা প্রশ্ন করেছিল, ‘বাবা, আমাকেও কি এ ভাবে ওরা পুড়িয়ে দেবে?’ মেয়েকে জবাব দিতে পারেননি রবিন। তবে বুঝেছিলেন সমাজ মাধ্যমে নয়, রাস্তায় নেমেই প্রতিবাদটা করা দরকার। আরও পড়ুন: মুখ্যমন্ত্রীর ছবি দেখে শক্তি পাই, বলে বিতর্কে হাসনাবাদের বিডিও সেই মতো এ দিন সকাল ৮টা থেকে বেলা ১১টা পর্যন্ত মেয়েকে কোলে নিয়েই রাস্তার ধারে বসেছিলেন রবিন। তিনি বলেন, ‘‘মেয়ের প্রশ্নের জবাব ঠিকমতো দিতে পারিনি। আমিও মেয়ের বাবা। সারা দেশে যা ঘটছে তাতে আগামীতে যে আমার মেয়ের ক্ষেত্রে এমন ঘটনা ঘটবে না, তার নিশ্চয়তা কে দেবে?’’ খবর পেয়ে এ দিন থানা থেকে ফোন করা হয় রবিনকে। দাবি-দাওয়া কিছু আছে কিনা জানতে চাওয়া হয়। রবিন জানিয়ে দেন, সে জন্য থানায় যাওয়ার দরকার নেই। রবিনের মতে, পুলিশ দিয়ে কি শুধু নিরাপত্তা দেওয়া যায়? সুস্থ নাগরিক সমাজই এনে দিতে পারে মেয়েদের নিরাপত্তা। তাই এই নীরব প্রতিবাদ।  বাবা-মেয়ের প্রতিবাদ নাড়া দিয়েছে অরণ্যশহরের অনেককেই। অন্বেষার স্কুলের প্রধান শিক্ষিকা কল্যাণী আচার্য বলেন, ‘‘অন্বেষা এবং ওর বাবার এই প্রতিবাদ একটি দৃষ্টান্ত।’’ স্বামী ও মেয়ের প্রতিবাদ নিয়ে গোড়ায় কিছুটা শঙ্কায় ছিলেন রবিনের স্ত্রী মুনমুন। কিন্তু বহু মানুষের সাড়ায় অভিভূত তিনি। মুনমুনের উপলব্ধি, ‘‘আমিও যদি মেয়ে ও স্বামীর সঙ্গে প্রতিবাদে বসতাম, তা হলে বৃত্তটা সম্পূর্ণ হত।’’
কেন আমি আমার নিজের ভারতে নিরাপদ নই?— সংসদ ভবনের বাইরে সেই প্রশ্ন তুলেছেন দিল্লির মেয়ে অনু দুবে। অনুর মত প্রকাশ্যে বলতে না পারলেও একই প্রশ্ন ঘুরছে বাঁকুড়া জেলার বহু মেয়ের মনে। কেউ টিউশনে বেরিয়ে পরিচিত ‘কাকু’র হাতে নিগৃহীতা হয়েছেন, কেউ আবার বন্ধুর সঙ্গে সরস্বতী পুজো দেখতে দেখতে বেরিয়ে গণধর্ষণের শিকার হয়েছেন। আবার বাড়ি থেকে রাস্তায় বেরিয়ে যাওয়া মানসিক ভারসাম্যহীন বধূও রক্ষা পাননি। তুলে নিয়ে গিয়ে ধর্ষণ করা হয়েছে তাঁকেও! জেলার দুই বড় শহর বাঁকুড়া ও বিষ্ণুপুরের থানার তথ্যই জানান দিচ্ছে, নারী নিগৃহের ঘটনা বন্ধ করা যাচ্ছে না। কেবল মাত্র বাঁকুড়া মহিলা থানাতেই চলতি বছরে গত এগারো মাসে মোট এগারোটি ধর্ষণের মামলা রুজু হয়েছে। তার মধ্যে কয়েকজন নির্যাতিতা নাবালিকাও। অন্যদিকে বিষ্ণুপুর থানায় চলতি বছরে গত নভেম্বর পর্যন্ত দায়ের হওয়া ধর্ষণের অভিযোগের সংখ্যা সাতটি। ইভটিজিংয়ের মতো ঘটনা ঘটলেও অভিযোগ অনেকেই করেন না। বাঁকুড়ার পুলিশ সুপার কোটেশ্বর রাও বলেন, “ইভটিজিং-এর মত ঘটনা রুখতে জেলার মহিলা পুলিশ নিয়মিত সাদা পোশাকে রাস্তায় ঘোরাফেরা করছে। এই বিষয়ে বিশেষ নজর রয়েছে।’’ নারী নিগ্রহের ঘটনাগুলির কয়েকটির ক্ষেত্রে পুলিশি তদন্তে গাফিলতির অভিযোগ ছাড়া বেশির ভাগ ক্ষেত্রেই পুলিশ দোষীদের দ্রুত গ্রেফতার করেছে। কেবল পুলিশি সক্রিয়তাই নয়, গত কয়েক বছরে বেশ কিছু গুরুত্বপূর্ণ ধর্ষণের মামলা দ্রুত নিষ্পত্তি হয়ে কড়া সাজা ঘোষণাও হয়েছে।  ২০১৭ সালের ফেব্রুয়ারিতে বাঁকুড়া শহরের এক দ্বাদশ শ্রেণির ছাত্রী বন্ধুর সঙ্গে সরস্বতী পুজো দেখতে বেরিয়ে শহর লাগোয়া গড়াবাড়ি এলাকায় গণধর্ষণের শিকার হন। ওই ঘটনার দু’বছরের মাথায় গত ফেব্রুয়ারি মাসে জেলা বিচারক অপূর্ব সিংহরায় এই মামলায় সাত জন অভিযুক্তকে কুড়ি বছর কারাদণ্ডের নির্দেশ দেন। অথচ তার পরেও ফের একই ঘটনার অভিযোগ ওঠে মাসখানেক আগে বাঁকুড়াতেই। এক মানসিক ভারসাম্যহীন বধূ বাড়ি থেকে বেরিয়ে গিয়েছিলেন। তাঁকে রাস্তা থেকে ভুলিয়ে নিয়ে গিয়ে ঝোপঝাড়ে ভরা নির্জন এলাকায় গণধর্ষণ করার অভিযোগ ওঠে। ওই ঘটনার তদন্তে নেমে পুলিশ সাত অভিযুক্তকে গ্রেফতার করে। ঘটনার চার্জশিট তৈরির প্রক্রিয়া শুরু করেছে পুলিশ।  আবার পুলিশের বিরুদ্ধে নিষ্ক্রিয়তা ও নিগৃহীতার পরিবারকে সাহায্য না করার অভিযোগ ওঠে বিষ্ণুপুরের এক ছাত্রীর শ্লীলতাহানির ঘটনায়। গত জানুয়ারিতে বিষ্ণুপুরের ওই স্কুল ছাত্রী টিউশনে যাওয়ার পথে এক ব্যক্তির হাতে নিগৃহীতা হয় বলে অভিযোগ। তার পরিবারের অভিযোগ, পুলিশ প্রথমে এই ঘটনার অভিযোগই নিতে চায়নি। অভিযুক্তও থানা-পুলিশ না করার জন্য চাপ দিতে থাকেন। অভিযোগ জানাবেন বলে অনড় থাকেন ছাত্রীর মা। শহরের মানুষও এই ঘটনার বিরুদ্ধে পথে নামেন। শেষ পর্যন্ত পুলিশ পরে অভিযোগ নেয় ও অভিযুক্তকে গ্রেফতার করে। তবে অভিযুক্ত বর্তমানে জামিনে মুক্ত। নারী নির্যাতন বা ধর্ষণের ঘটনায় সাজা দেওয়ার পরেও এই ঘটনাগুলিতে রাশ পড়ছে না কেন?— প্রশ্ন উঠছে। বাঁকুড়া সারদামণি গার্লস কলেজের অধ্যক্ষ সিদ্ধার্থ গুপ্ত বলেন, “শুধু পুলিশি সক্রিয়তার উপরে ভরসা করে নারী নির্যাতন নির্মূল করা সম্ভব নয়। নারী নিগ্রহ বা ধর্ষণের ঘটনার বিরুদ্ধে গোটা সমাজকে এক হয়ে এগিয়ে এসে নিগৃহীতার পাশে দাঁড়াতে হবে। যাতে দুষ্কৃতীরা বুঝতে পারে নিগৃহীতারা অসহায় নন।”  মনোবিদ তথা বাঁকুড়া সারদামণি গার্লস কলেজের শিক্ষিকা সানুশ্রী ভট্টাচার্য বলেন, “ধর্ষণের সাথে শারীরিক তৃপ্তির কোনও সম্পর্ক নেই। কারণ ধর্ষণ একটা অপরাধ। এই ঘটনা রুখতে মেয়েদের প্রতি পুরুষদের মানসিকতার পরিবর্তন আনা দরকার। এর সূচনা করতে হবে স্কুলস্তর থেকেই। অনেক সময় দেখি বিভিন্ন মহিলা বা সামাজিক সংগঠন মেয়েদের স্কুলে গিয়ে তাদের সচেতন করে। এই কর্মসূচি ছেলেদের স্কুলে নেওয়া আরও গুরুত্বপূর্ণ।”
চিকিৎসককে গণধর্ষণ ও পুড়িয়ে মারার ঘটনায় মুখ খুললেন তেলঙ্গানার মুখ্যমন্ত্রী কে চন্দ্রশেখর রাও। ফাস্ট ট্র্যাক আদালত গঠনের নির্দেশ দেওয়ার পাশাপাশি এই ঘটনাকে ‘ভয়ঙ্কর’ বলে মন্তব্য করেছেন কেসিআর। রবিবার মুখ্যমন্ত্রীর দফতর থেকে প্রকাশিত বিবৃতিতে ঘটনার তীব্র নিন্দা করে নির্যাতিতার পরিবারের পাশে থেকে সব রকম সাহায্যের আশ্বাসও দিয়েছেন তিনি। হায়দরাবাদের কাছে সাইবারাবাদ থানা এলাকায় চাতানপল্লির কাছে একটি কালভার্টের নীচে এক তরুণী পশু চিকিৎসকের অগ্নিদগ্ধ মৃতদেহ উদ্ধার হয়। ওই চিকিৎসককে ধর্ষণের পর পুড়িয়ে মারার অভিযোগে চার জনকে গ্রেফতারও করেছে পুলিশ। এই গণধর্ষণ কাণ্ড নিয়ে তোলপাড় সারা দেশ। তেলঙ্গানায় চলছে প্রতিবাদ-প্রতিরোধ। অনেকের মতে, এটা দ্বিতীয় নির্ভয়া কাণ্ড। প্রশ্ন উঠেছে সাইবারাবাদ পুলিশের ভূমিকা নিয়েও। অভিযোগ, পরিবার নিখোঁজের কথা বললেও প্রথমে গুরুত্বই দেয়নি পুলিশ। প্রায় পাঁচ ঘণ্টা পর কয়েকটি থানা ঘোরার পর অভিযোগ দায়ের হয়। কিন্তু গত কয়েক দিনে এ নিয়ে মুখ খোলেননি কেসিআর। অবশেষে রবিবার সন্ধ্যার দিকে তাঁর দফতর থেকে একটি বিবৃতি প্রকাশ করে বলা হয়েছে, ‘‘পশু চিকিৎসককে ধর্ষণ ও খুনের ঘটনায় দ্রুততার সঙ্গে তদন্ত প্রক্রিয়া শেষ করার জন্য সংশ্লিষ্ট অফিসারদের নির্দেশ দিয়েছেন মুখ্যমন্ত্রী। বলেছেন, দুষ্কৃতীদের কঠোর শাস্তি হওয়া উচিত। এই মামলার বিচারের জন্য ফাস্ট ট্র্যাক কোর্ট গঠনের সিদ্ধান্তও নিয়েছেন মুখ্যমন্ত্রী।’’ আরও পড়ুন: চিৎকার বন্ধ করতে চিকিৎসকের মুখে ঢালা হয়েছিল মদ! তেলঙ্গানায় ধর্ষণকাণ্ডে বিস্ফোরক তথ্য আরও পড়ুন: গণধর্ষণ এ বার কোয়ম্বত্তূরে, পার্কে বন্ধুকে বেঁধে রেখে সামনেই অত্যাচার, অভিযুক্ত ৬ ২৬ বছরের চিকিৎসককে গণধর্ষণ ও খুনের ঘটনাকে ‘ভয়ঙ্কর’ বলে মন্তব্য করে বিবৃতিতে বলা হয়েছে, ‘‘এই ঘটনায় মুখ্যমন্ত্রী ভীষণ মর্মাহত।’’ ওয়ারঙ্গলে এক নাবালিকা ধর্ষণের ঘটনায় ফাস্ট ট্র্যাক আদালতে বিচার হয়েছিল। তাতে ৫৬ দিনের মাথায় দোষীদের শাস্তি ঘোষণা করেছিল আদালত। সেই ঘটনার কথা স্মরণ করে বিবৃতিতে উল্লেখ, ‘‘কে চন্দ্রশেখর রাও মনে করেন, এই ঘটনাতেও খুব শীঘ্রই বিচার প্রক্রিয়া শেষ হবে।’’
তেলঙ্গানায় চিকিৎককে ধর্ষণ ও খুনের ঘটনায় গোটা দেশ যখন উত্তাল, ঠিক সেই সময়ই একের পর এক নৃশংসতার খবর সামনে আসছে। এ বার রাজস্থানের টঙ্ক জেলায় ৬ বছরের এক স্কুল পড়ুয়ার দেহ উদ্ধার হল। ধর্ষণের পর স্কুল ইউনিফর্মের বেল্ট গলায় জড়িয়ে তাকে শ্বাসরোধ করে খুন করা হয়েছে বলে অভিযোগ। পুলিশ সূত্রে জানা গিয়েছে, খেতরি গ্রামের বাসিন্দা ওই শিশু শনিবার স্কুলের স্পোর্টস ডে-তে অংশ নিতে গিয়েছিল। কিন্তু স্কুলের সময় পেরিয়ে যাওয়ার পরেও বাড়ি না ফেরায় আত্মীয়-পরিজনদের কাছে খোঁজখবর নিতে শুরু করেন পরিবারের লোকজন। একই সঙ্গে নিজেদের মতো করে তল্লাশিও শুরু করেন তাঁরা। কিন্তু রাতভর তল্লাশি চালিয়েও মেয়ের খোঁজ মেলেনি। রবিবার সকালে নতুন করে তল্লাশি শুরু হলে, খেতরি গ্রামের কাছে একটি ফাঁকা জায়গায় ঝোপের মধ্যে থেকে ওই শিশুর দেহ উদ্ধার হয়। ঝোপের মধ্যে তখনও রক্তের দাগ লেগেছিল। দেহের পাশ থেকে মদের বোতল এবং স্ন্যাক্সের প্যাকেটও উদ্ধার হয়। খবর পেয়ে তড়িঘড়ি ঘটনাস্থলে পৌঁছয় পুলিশের একটি দল। পৌঁছয় ফরেনসিক দলও। সেখানে তাঁদের ঘিরে বিক্ষোভ দেখান স্থানীয় মানুষ। আরও পড়ুন: চিৎকার বন্ধ করতে চিকিৎসকের মুখে ঢালা হয়েছিল মদ! তেলঙ্গানায় ধর্ষণকাণ্ডে বিস্ফোরক তথ্য​ আরও পড়ুন: গণধর্ষণ এ বার কোয়ম্বত্তূরে, পার্কে বন্ধুকে বেঁধে রেখে সামনেই অত্যাচার, অভিযুক্ত ৬​ কোনওরকমে মেয়েটির দেহ উদ্ধার করে ময়নাতদন্তের জন্য পাঠানো হয়। প্রাথমিক তদন্তের পর পুলিশের অনুমান, প্রথমে ধর্ষণ করা হয় মেয়েটিকে। তার পর তারই পরনের স্কুল ইউনিফর্মের বেল্ট দিয়ে শ্বাসরোধ করে খুন করা হয় তাকে। টঙ্কের পুলিশ সুপার আদর্শ সিধু বলেন, ‘‘তদন্ত শুরু হয়েছে। কে বা কারা এই ঘটনার ঘটিয়েছে, তা জানার চেষ্টা করছি আমরা। তদন্তের জন্য বিশেষ দল গঠন করা হয়েছে।’’ তবে তদন্তকারী অফিসারদের প্রাথমিক অনুমান, স্ন্যাক্সের লোভ দেখিয়ে শিশুটিকে ডেকে নিয়ে গিয়েছিল দুষ্কৃতীরা।
তেলঙ্গানায় তরুণী চিকিত্সকের গণধর্ষণ ও খুনের ঘটনায় দেশজুড়ে বিক্ষোভ-প্রতিবাদের ঝড় উঠেছে। উত্তাল তেলঙ্গানা। পুলিশের ভূমিকা নিয়ে ক্রমশ জনরোষ বাড়ছে। দেশজোড়া এই বিক্ষোভ-প্রতিবাদের মুখে পড়ে শেষমেশ তিন কর্মীকে সাসপেন্ড করল তেলঙ্গানা রাজ্য পুলিশ। ওই তিন জন হলেন সাব-ইনস্পেকটর এম রবি কুমার, হেড কনস্টেবল পি বেণুগোপাল রেড্ডি এবং এ সত্যনারায়ণ গৌড়। সাইবারাবাদ পুলিশ কমিশনার ভিসি সজ্জনার এ প্রসঙ্গে বলেন, “তদন্তে ওই পুলিশকর্মীদের গাফিলতি ধরা পড়েছে। তার পরই তাঁদের সাসপেন্ড করা হয়েছে।”   শনিবারই তরুণী চিকিত্সকের বাবা অভিযোগ করেছিলেন, মেয়েকে খুঁজে পেতে পুলিশের দ্বারস্থ হয়েছিলেন তিনি। কিন্তু পুলিশ এফআইআর নিতে অস্বীকার করে। এ থানা থেকে ও থানা ঘুরতে হয় সাহায্যের আশায়। প্রায় পাঁচ ঘণ্টা পর রিপোর্ট লেখে পুলিশ। সংবাদমাধ্যমে এই খবর প্রকাশ্যে আসতেই প্রবল সমালোচনা মুখে পড়তে হয় পুলিশকে। অন্য দিকে, দোষীদের শাস্তির দাবিতে শনিবার জনরোষে উত্তাল হয়ে ওঠে তেলঙ্গানা। শয়ে শয়ে মানুষ পথে নেমে প্রতিবাদ করেন। প্রতিবাদে অংশ নেয় হায়দরাবাদের সরকারি স্কুলের ছাত্রছাত্রীরা। চিলকুরের বালাজি মন্দির কর্তৃপক্ষ তরুণী চিকিত্সকের ধর্ষণ ও খুনের প্রতিবাদে ২০ মিনিটের জন্য মন্দিরের প্রবেশপথ বন্ধ করে রাখেন। মেয়েদের নিরাপত্তার জন্য মন্দিরের বাইরেই পুজোপাঠ করেন পুরোহিত ও ভক্তরা। রাজ্যপাল তামিলিসাই সৌন্দররাজন সাংবিধানিক ও আইনি ভাবে সব রকম সহযোগিতা করার আশ্বাস দিয়েছেন তরুণীর পরিবারকে। আরও পড়ুন: ডায়েরি নেয়নি থানা, অভিযোগ বাবার || ধর্ষক-খুনিদের জ্যান্ত পুড়িয়ে মারা হোক, চাইছেন মা আরও পড়ুন: ধর্ষণের ঘটনাতেও ধর্ষকের ধর্মীয় পরিচয় টেনে এনে এ বার ধর্মবিচার!   শনিবার দিনই তরুণীর বাড়িতে যায় জাতীয় মহিলা কমিশনের একটি দল। কমিশনের চেয়ারপার্সন রেখা শর্মা বলেন, দোষীদের ফাঁসির সাজা হওয়া উচিত। পুলিশের ভূমিকা নিয়েও ক্ষোভ প্রকাশ করেছেন রেখা। তিনি বলেন, “তরুণীর পরিবার পুলিশের ভূমিকা নিয়ে অভিযোগ তুলেছে। তাঁদের কোনও কথাই শুনতে চায়নি পুলিশ। উল্টে বলেছে, তরুণী কারও সঙ্গে পালিয়েছে।” পাশাপাশি রেখার আরও মন্তব্য, ঘটনাটি কোন থানার অধীনে তা নিয়েও টানাপড়েন চলেছে। ফলে বিষয়টি আরও দেরি হয়েছে। তরুণীকে বাঁচাতে পারত পুলিশ।   শনিবারই অভিযুক্তদের ১৪ দিনের বিচার বিভাগীয় হেফাজতের নির্দেশ দিয়েছেন শাদনগর নগর আদালতের ম্যাজিস্ট্রেট। অভিযুক্তদের গ্রেফতার করে যে থানায় রাখা হয়েছিল, শাদনগরের সেই থানার সামনে বিক্ষোভ দেখায় উত্তেজিত জনতা। পুলিশকে লক্ষ্য করে পাথর, জুতো ছুড়ে মারে। পরিস্থিতি ক্রমশ উত্তপ্ত হয়ে ওঠায় পুলিশকে লাঠিচার্জ করতে হয়। শাদনগর থানা থেকে পরে হায়দরাবাদের জেলে সরিয়ে নিয়ে যাওয়া হয় অভিযুক্তদের। গত ২৮ নভেম্বর সকালে শামশাবাদে একটি কালভার্টের নীচ থেকে তরুণী চিকিত্সকের আধপোড়া দেহ উদ্ধার হয়। অভিযোগ, তাঁকে চার জন মিলে গণধর্ষণ করে আগুনে পুড়িয়ে মারে। সেই ঘটনার প্রতিবাদে উত্তাল গোটা দেশ।
হায়দরাবাদ, কালীঘাটের ২৪ ঘণ্টার মধ্যেই হরিশ্চন্দ্রপুর। ২৬ বছরের পশু চিকিৎসক, ১৩-১৪ বছরের দুই নাবালিকার পরে তিন বছরের শিশু।  শনিবার সকালে বাড়িতে কাঁথা সেলাইয়ের জন্য পরিচিত এক যুবককে ডাকা হয়েছিল। তিন বছরের শিশুকন্যা ও পাঁচ বছরের শিশুপুত্রকে তখন বাড়িতে রেখে অঙ্গনওয়াড়ি কেন্দ্রে খিচুড়ি নিতে গিয়েছিলেন, জানিয়েছেন ওই শিশুদের মা। পুলিশ সূত্রে পরে জানানো হয়েছে, মা তাদের আরও জানান, তিনি বাড়ি ফিরে দেখেন, ফুঁপিয়ে কাঁদছে রক্তাক্ত শিশু। উধাও ওই যুবক। সন্দেহ হওয়ায় তিনি অন্য পড়শিদের ডাকেন। সকলে মিলে প্রথমে মালদহের হরিশ্চন্দ্রপুরে ভালুকা ফাঁড়িতে হাজির হয়। সেখানে ধর্ষণের অভিযোগ লেখানো হয় যুবকটির বিরুদ্ধে। পরে হরিশ্চন্দ্রপুরের আইসি সঞ্জয়কুমার দাস বলেন, ‘‘অভিযুক্ত এলাকা ছেড়ে পালিয়েছে। তার খোঁজে তল্লাশি চলছে। শিশুটি যৌন নিগ্রহের শিকার হয়েছে। তবে তাকে ধর্ষণ করা হয়েছে কি না, তা ডাক্তারি পরীক্ষায় জানা যাবে।’’  স্থানীয় সূত্রে বলা হয়েছে, পুলিশে অভিযোগ দায়ের করে অভিযুক্তের বাড়িতে চড়াও হয় পড়শিরা। তাকে না পেয়ে বাড়িতে ভাঙচুর চালানো হয় বলে অভিযোগ। এর মধ্যে শিশুটিকে প্রথমে স্থানীয় হাসপাতালে ভর্তি করানো হয়। কিন্তু সেখানে স্ত্রী রোগ বিশেষজ্ঞ না থাকায় তাকে মালদহ মেডিক্যাল কলেজ ও হাসপাতালে ভর্তি করানো হয়েছে। শিশুটির মা বলেন, ‘‘ওই যুবক আমাদের পরিচিত। কাজের জন্যই ওকে ডেকেছিলাম। ওর ভরসাতেই বাচ্চা মেয়েকে রেখে গিয়েছিলাম। কিন্তু ওইটুকু সময়ের মধ্যে ও যে দুধের শিশুর উপরে এমন অত্যাচার করবে, ভাবতে পারছি না!’’ আরও পড়ুন: নিরাপদ নই নিজের ভারতে, একা প্রতিবাদী কলেজ ছাত্রী, মুচলেকা নিয়ে সরাল পুলিশ পুলিশ সূত্রে জানা গিয়েছে, শিশুর বাবা ভিন্ রাজ্যে শ্রমিকের কাজ করেন। বাড়িতে তিন শিশু সন্তানকে নিয়ে থাকেন মা। এ দিন বছর চব্বিশের যুবককে (কনক রবিদাস) কাঁথা সেলাইয়ের জন্য বাড়িতে ডেকে নিয়ে আসা হয়। বছর পাঁচেকের বড় ছেলে বাইরে খেলছিল। তিন বছরের মেজো মেয়েকে রেখে কোলের মেয়েকে নিয়ে অঙ্গনওয়াড়ি কেন্দ্রে গিয়েছিলেন মা। তখনই ওই যুবক শিশুটিকে ধর্ষণ করে বলে অভিযোগ।  স্থানীয় সূত্রে জানা গিয়েছে, ওই যুবক বিয়ের অনুষ্ঠানে কখনও বাজনা বাজায়, কখনও আইসক্রিম বিক্রি করে। পাশাপাশি কাঁথা সেলাইয়ের কাজও করে। তার বিরুদ্ধে অসামাজিক কাজে যুক্ত থাকার অভিযোগ করেছেন এলাকার অনেকেই। 
সংসদ ভবনের কাছে ফুটপাথের গায়ে দাঁড়িয়ে সাদা জিপসি। পেছনের দরজা খোলা। জনা তিনেক পুলিশ টেনে-হিঁচড়ে গাড়িতে তুলছেন একটি মেয়েকে।  শীতের দিল্লি-সকালে সেই মুহূর্তে একা প্রতিবাদী ওই মেয়ে। অনু দুবে।  তেলঙ্গানার তরুণী পশু-চিকিৎসকের ধর্ষণ-খুন ও পুড়ে খাক হওয়ার প্রতিবাদে সংসদের ২ আর ৩ নম্বর ফটকের উল্টোদিকের ফুটপাথে আজ একাই বসেছিলেন দিল্লির মেয়ে অনু। বয়স কুড়ির কোঠায়। হাতে একটা ছেঁড়া পিচবোর্ড। তাতে লাল প্যাস্টেলে লেখা— ‘‘কেন? আমি আমার নিজের ভারতে নিরাপদ নই।’’  আরও পড়ুন: ডায়েরি নেয়নি থানা, অভিযোগ বাবার || মেয়ের ধর্ষক-খুনিদের জ্যান্ত পুড়িয়ে মারা হোক, চাইছেন মা কোনও স্লোগান দেননি অনু। বসে ছিলেন নীরবে। তাঁকে যন্তর-মন্তরে চলে যেতে বলে পুলিশ। তিনি যেতে না-চাইলে তুলে নিয়ে যাওয়া হয় পার্লামেন্ট স্ট্রিট থানায়। সেখানে অনুকে রীতিমতো মারধর করা হয় বলে অভিযোগ। ‘সংসদের ধারেকাছে আর প্রতিবাদ করব না’— এই মুচলেকা দেওয়ার আগে অনুকে ছাড়েনি পুলিশ। তাদের বক্তব্য, ওই জায়গাটিতে প্রতিবাদ-বিক্ষোভ নিষিদ্ধ।  দিল্লির মহিলা কমিশনের চেয়ারপার্সন স্বাতী মালিওয়ালের অভিযোগ, থানায় একটি খাটের উপরে অনুকে ফেলে তাঁর উপরে চড়ে বসেন তিন জন মহিলা পুলিশ। স্বাতী বলেন, ‘‘মেয়েটির শরীরে নির্যাতনের চিহ্ন আমি দেখেছি। দিল্লি পুলিশকে নোটিস দিচ্ছি। ওই তিন পুলিশকর্মীকে অবিলম্বে সাসপেন্ড করতে হবে।’’  থানা থেকে বেরোলে দেখা যায়, অনুর হাতে ক্ষতচিহ্ন। তিনি বলেন, খিমচে দেওয়া হয়েছে তাঁকে। হেড কনস্টেবল কুলদীপ, মঞ্জু এবং আরও এক পুলিশকর্মী তাঁর সঙ্গে দুর্ব্যবহার করেছেন বলেও জানান।  প্ল্যাকার্ড হাতে সংসদের বাইরে অনু দুবে। —নিজস্ব চিত্র। সাংবাদিকদের প্রাথমিক প্রশ্নগুলো ছিল তাঁকে নিয়ে। সেই প্রশ্ন থামিয়েই অনু বলে ওঠেন, ‘‘আপনারা আমার কথা জিজ্ঞাসা করছেন কেন? আমি শুধু আমার জন্য আজ এখানে আসিনি। ওই মেয়েটা মরে গেল। কাল আমি পুড়ে মরতে চাই না।’’  বারবার ফুঁপিয়ে উঠছিলেন অনু। বুজে আসা গলায় রাগ-দুঃখ-ঘেন্না মেশানো কান্না ঠেলে, ভেজা চোখে বললেন, ‘‘কখনও এ ভাবে পথে নামিনি। কিন্তু আর পারলাম না। কাল সারা রাত ঘুমোইনি। আমি ক্লান্ত। নাগরিক হিসেবে আমারও তো অধিকার আছে মেয়ে হয়ে একটা ভয়মুক্ত জীবন বাঁচার।’’  আপনার কথাগুলো কাকে বলতে চান? উত্তর আসে, ‘‘সরকারকে।’’ প্রধানমন্ত্রীকে কোনও প্রশ্ন করবেন?  অনু বলেন, ‘‘একটা নয়, অনেক প্রশ্ন আছে। যাঁর হাতে সরকারের কর্তৃত্ব, তাঁকেই সেগুলো করতে চাই।’’  পিচবোর্ডটা খুঁজছিলেন অনু। সেটা কেড়ে নিয়েছে পুলিশ।
তেলঙ্গানায় তরুণী চিকিৎসকের কোনও খবর না পেয়ে নিখোঁজ ডায়েরি করার জন্য তাঁর পরিবারকে এ-থানা থেকে ও-থানায় বেশ কিছু ক্ষণ ঘোরাঘুরি করতে হয়েছিল। ঘটনাস্থল এলাকায় পড়ে না বলে সব থানাই প্রথমে দায় এড়াতে চেয়েছিল। পুলিশকে দিয়ে নিখোঁজ ডায়েরি করানো যে কতটা দুরূহ, তা হাড়েহাড়ে টের পেয়েছেন বলে জানিয়েছেন ওই তরুণী চিকিৎসকের বাবা। যদিও তেলঙ্গানার স্বরাষ্ট্রমন্ত্রী শুক্রবার ওই ঘটনার দায় কার্যত চাপিয়ে দিয়েছিলেন তরুণী চিকিৎসকের উপরেই। প্রশ্ন তুলেছিলেন, ‘‘রাতে টোল প্লাজায় বিপদে পড়ে বোনকে ফোন না করে পুলিশে ডায়াল করেননি কেন ওই তরুণী?’’ বৃহস্পতিবার হায়দরাবাদের অদূরে একটি কালভার্টের নীচে তরুণী চিকিৎসকের দগ্ধ দেহ উদ্ধার করা হয়। প্রাথমিক তদন্তের পর পুলিশ জানাচ্ছে, খুন করার আগে তরুণীকে ধর্ষণ করা হয়। ঘটনায় জড়িত সন্দেহে পুলিশ চার জন ট্রাকচালককে গ্রেফতার করেছে। হায়দরাবাদের অনতিদূরে মফস্‌সল এলাকা শামশাবাদের তন্দুপল্লি টোল প্লাজায় বুধবার রাতে ওই তরুণী চিকিৎসকের স্কুটারের পিছনের চাকা ফেটে যায়। বিপদে পড়ে তরুণী ফোন করেন তাঁর বোনকে। তরুণীর পরিবারের তরফে জানানো হয়েছে, রাত সওয়া ন’টা নাগাদ তরুণীর সঙ্গে শেষ বার কথা হয় তাঁর বোনের। তার পর তাঁর বোন ফোন করে দেখেন তরুণীর মোবাইল সুইচড্‌ অফ। তরুণীর বাবা বলেছেন, ‘‘আমরা ভেবেছিলাম, হয়তো ওর ফোনের ব্যাটারির চার্জ ফুরিয়ে গিয়েছে। কিন্তু রাত ১০টা বেজে যেতেই আমাদের দুশ্চিন্তা শুরু হয়। আর বসে থাকতে পারিনি বাড়িতে। ছুটে যাই টোল প্লাজায়। গিয়ে তন্নতন্ন করে খুঁজি ওকে। না পেয়ে পুলিশের দ্বারস্থ হই। যাই কাছের একটি থানায়। সেই থানা জানায়, টোল প্লাজার এলাকাটি তাদের এলাকায় পড়ে না। তখন যাই আর একটি থানায়। তারাও একই কথা বলে। নিখোঁজ ডায়েরি করতে এই ভাবে আধ ঘণ্টা ধরে এক থানা থেকে অন্য থানায় ঘুরে বেড়াই। মেয়েকে খুঁজে পেতে আমি দু’জন কনস্টেবলেরও সাহায্য চেয়েছিলাম। কোনও থানাই ডায়েরি নিতে রাজি হচ্ছে না দেখে শেষমেশ রাত তিনটে নাগাদ আমি একাই রাস্তায় রাস্তায় ঘুরে খুঁজতে শুরু করি মেয়েকে।’’ আরও পড়ুন- পুলিশে ফোন করেননি কেন? চিকিৎসক খুনে বিতর্কিত মন্তব্য মন্ত্রীর, নিন্দার ঝড়​ আরও পড়ুন- শহরে ফের গণধর্ষণ! কালীঘাট মন্দির চত্বর থেকে দুই কিশোরীকে ডেকে নিয়ে গিয়ে ধর্ষণের অভিযোগ​ এই ঘটনা নিয়ে গত কালই তেলঙ্গানার স্বরাষ্ট্রমন্ত্রী মহম্মদ মাহমুদ আলি অ-সংবেদশীল মন্তব্য করেছিলেন। প্রশ্ন তুলেছিলেন, ‘‘ঘটনার সময় তরুণী কেন অপৎকালীন নম্বরে ফোন করেননি?’’ মন্ত্রী রাজ্যের আইন-শৃঙ্খলা নিয়ে ব্যর্থতার দায় স্বীকার করা তো দূর, বরং মর্মান্তিক পরিণতির জন্য ওই তরুণীকেই দায়ী করায় বিভিন্ন মহলে সমালোচনার ঝড় ওঠে।   তরুণী চিকিৎসকের বোন জানিয়েছেন, মোবাইল সুইচড্‌ অফ জেনেও প্রথমে ততটা দুশ্চিন্তা হয়নি। ভেবেছিলেন, ব্যাটারির চার্জ ফুরিয়ে গিয়েছে বলেই সেটা বন্ধ হয়ে গিয়েছে। দুশ্চিন্তা শুরু হয় রাত ১০টা বেজে যাওয়ার পর। তরুণীর বোনের কথায়, ‘‘রাত ১০টা বাজার পর মা আমাকে ফোন করেন। কাঁদতে থাকেন। আমি তখন অফিসে। মায়ের ফোন পাওয়ার পরেই এক সহকর্মীকে নিয়ে অফিসের একটি গাড়িতে চেপে আমি বোনের খোঁজে যাই টোল প্লাজায়। তন্নতন্ন করে খুঁজি গোটা এলাকা।’’ বৃহস্পতিবার তেলঙ্গানার ৪৪ নম্বর জাতীয় সড়কের একটি কালভার্টের নীচ থেকে ওই তরুণী চিকিত্সকের আধপোড়া দেহ উদ্ধার করে পুলিশ। তরুণীর বাবা মামলার দ্রুত নিষ্পত্তি চেয়েছেন। কোনও আইনজীবী যেন অভিযুক্ত চার ট্রাকচালকের হয়ে না লড়েন আদালতে, তারও আর্জি জানিয়েছেন তরুণীর বাবা। কল্লরু গ্রামের একটি পশু হাসপাতালে কাজ করতেন তিনি। বুধবার সন্ধ্যা ৬টা নাগাদ শামশাবাদ টোল প্লাজার কাছে নিজের স্কুটারটি পার্ক করে একটি ভাড়ার ট্যাক্সি নিয়ে গোচিবাওলিতে এক চর্ম চিকিত্সকের সঙ্গে দেখা করতে গিয়েছিলেন। ফিরে এসে দেখেন স্কুটারের পিছনের চাকা ফেটে গিয়েছে। রাত তখন ৯টা বেজে গিয়েছিল। তরুণী তাঁর বোনকে জানিয়েছিলেন দুই ট্রাকচালক স্কুটারটি সারাতে তাঁকে সাহায্য করবে বলছে। তখনই তাঁর বোন তরুণীকে ট্যাক্সি ধরে বাড়ি ফিরে আসার কথা বলেন। পুলিশকে তরুণীর বোন জানিয়েছেন, ওটাই ছিল তাঁদের দু’জনের মধ্যে শেষ কথা। যে মহিলার দেহ উদ্ধার হয়েছে তাঁকেও ধর্ষণ করে খুন করা হয়েছে কি না এবং তরুণী চিকিত্সকের ধর্ষণ ও খুনের ঘটনার সঙ্গে এই ঘটনার কোনও যোগ আছে কি না তা খতিয়ে দেখছে পুলিশ। ইতিমধ্যেই তরুণী চিকিত্সককে গণধর্ষণ ও খুনের ঘটনায় চার অভিযুক্তকে গ্রেফতার করেছে সাইবারাবাদ পুলিশ। ধৃতেরা হল মহম্মদ আরিফ, জল্লু শিবা, জল্লু নবীন এবং চিন্তকুন্ত চেন্নাকেশভুলু। চার জনই ট্রাকের কর্মী।
পঞ্চসায়র গণধর্ষণ-কাণ্ডের ১৮ দিনের মাথায় কলকাতায় ফের গণধর্ষণের অভিযোগ। এ বার কালীঘাটে। ১৩ এবং ১৫ বছরের দুই নাবালিকাকে কাজ করানোর নামে ডেকে নিয়ে গণধর্ষণের অভিযোগ উঠল তিন জনের বিরুদ্ধে। অভিযুক্তদের দু’জনই নাবালক। বয়স ১৩ এবং ১৪ বছর। পুলিশের বক্তব্য, দুই নাবালিকার শারীরিক পরীক্ষায় ধর্ষণের প্রমাণ মিলেছে। বৃহস্পতিবার রাতে অভিযোগ পাওয়ার পরে এক নাবালক-সহ দুই অভিযুক্তকে গ্রেফতার করা হয়েছে। তবে আর এক নাবালক অভিযুক্ত পলাতক। পুলিশ সূত্রের খবর, ধৃত সাবালকের নাম গৌর যাদব। বছর তেইশের গৌর এবং ধৃত নাবালকের বিরুদ্ধে ‘প্রোটেকশন অব চিলড্রেন ফ্রম সেক্সুয়াল অফেন্সেস’ (পকসো) আইনে মামলা করা হয়েছে। গৌরকে এ দিন আলিপুরের পকসো আদালতে তোলা হলে তাকে এক দিন জেল হেফাজতে রাখার নির্দেশ দিয়েছেন বিচারক। নাবালকটিকে জুভেনাইল জাস্টিস বোর্ডের হোমে পাঠানো হয়েছে। পকসো আদালতের সরকারি আইনজীবী মাধবী দত্ত জানান, এক আইনজীবীর মৃত্যুতে এ দিন আদালতে শুনানি হয়নি। গৌরকে তাই এক দিনের জেল হেফাজত দিয়েছেন বিচারক। আজ, শনিবার তাকে ফের ওই আদালতে তোলার কথা। পুলিশ সূত্রের খবর, অভিযুক্তেরা কালীঘাট মন্দিরের পূজার উপচারের জন্য আদিগঙ্গায় মাটি কাটে। বৃহস্পতিবার দুপুর আড়াইটে নাগাদ কাজ দেওয়ার নাম করে তারা দুই নাবালিকাকে ডেকে নিয়ে যায়। বলে, মাটি কাটলে ১০ টাকা করে দেওয়া হবে। ওই দুই নাবালিকা কালীঘাট মন্দির সংলগ্ন এলাকায় ভিক্ষা করে। পুলিশের দাবি, নাবালিকারা তাদের  কাছে অভিযোগ করেছে, আদিগঙ্গার পাড়ে মা চণ্ডী আশ্রমের কাছে ফাঁকা জায়গায় তাদের নিয়ে যাওয়া হয়। সেখানে ওই তিন জন মদ্যপান করে। এর পর বছর ১৫-এর মেয়েটিকে ধর্ষণ করে গৌর এবং তার সঙ্গী এক নাবালক। অন্য নাবালিকাকে ধর্ষণ করে বছর তেরোর নাবালকটি। ঘটনার পরে দুই নাবালিকা কালীঘাট চত্বরে ভিক্ষাবৃত্তির সঙ্গে যুক্ত এক মহিলাকে বিষয়টি জানালে তিনি থানায় যান।  আরও পড়ুন: ‘পুলিশ ওকে রেখে দিলে আমাদের চলবে কী করে?’ কালীঘাট থানার পুলিশ দুই নাবালিকার সঙ্গে কথা বলে। অভিযুক্তেরা কালীঘাট চত্বরেরই বাসিন্দা হওয়ায় তাদের নাম বলতে পেরেছিল নাবালিকারা। রাতেই পুলিশ গৌরকে গ্রেফতার করে। এক তদন্তকারীর দাবি, গৌর সমস্ত অভিযোগ অস্বীকার  করলেও বছর তেরোর নাবালকটি তদন্তকারীদের ঘটনাটি বলে। এ দিন সকালে দুই নাবালিকাকে শারীরিক পরীক্ষার জন্য এসএসকেএম হাসপাতালে পাঠানো হয়।  পুলিশের বক্তব্য, ধর্ষণ করা হয়েছে বলে চিকিৎসকেরা প্রাথমিক ভাবে জানিয়েছেন। শারীরিক পরীক্ষা হবে ধৃতেরও।  অভিযোগকারিণী এক নাবালিকার মা এ দিন বলেন, ‘‘ওর বাবা আমাদের সঙ্গে থাকে না। লোকের বাড়ি কাজ করি। মেয়েটাকে তাই ভিক্ষা করতে হয়। টাকা দেবে শুনেই ও চলে গিয়েছিল। তার এই ফল?’’ পঞ্চসায়র গণধর্ষণ-কাণ্ডেও অভিযুক্ত হিসেবে পুলিশ গ্রেফতার করেছিল এক নাবালককে। সাড়ে ১৭ বছরের ওই নাবালককে সাবালক হিসেবে বিবেচনা করে বিচারের জন্য ইতিমধ্যেই জুভেনাইল জাস্টিস বোর্ডে আবেদন করেছে লালবাজার। এ ক্ষেত্রেও কি তা করবে পুলিশ? লালবাজারের এক কর্তা এ দিন বলেন, ‘‘তদন্ত এগোলে এ ব্যাপারে সিদ্ধান্ত নেওয়া হবে। তবে এমন ঘটনায় একের পর এক নাবালকের জড়িয়ে পড়া দেখে আমরা চিন্তিত। আরও সক্রিয় ভাবে সচেতনতা প্রচার চালাতে হবে।’’
যে এলাকায় থাকেন রাজ্য পুলিশের ডিজি, হাইকোর্টের প্রধান বিচারপতি, বিধানসভার বিরোধী দলনেতা, সেখানেই বন্দুক দেখিয়ে তুলে নিয়ে ১২ জন দুষ্কৃতী গণধর্ষণ করল আইনপড়ুয়া এক তরুণীকে। ঘটনাটা ঘটল রাঁচীর কাছে, বৃহস্পতিবার। একটি সর্বভারতীয় দৈনিকের খবর, ১২ জন দুষ্কৃতীই ধরা পড়েছে পুলিশের হাতে। পুলিশের কাছে তারা দোষ কবুলও করেছে। ঝাড়খণ্ডের কাঁকি থানায় ধর্ষিতার দায়ের করা এফআইআর অনুযায়ী, ঘটনাটি ঘটে গত ২৬ নভেম্বর। বিকেল সাড়ে পাঁচটা নাগাদ। ২৫ বছর বয়সী ধর্ষিতা তরুণী ওই সময় ছিলেন রাঁচীর অদূরে মফস্‌সল এলাকা সংগ্রামপুরে তাঁর বান্ধবীর পাড়ায়। বাইকে চেপে এসে দুষ্কৃতীরা বন্দুকের মুখে তুলে নিয়ে যায় তরুণীকে। তাঁর বান্ধবী বাধা দেওয়ার জোর চেষ্টা করেছিলেন। পেরে ওঠেননি দুষ্কৃতীদের সঙ্গে। দুষ্কৃতীরা রাঁচীর আইন কলেজ থেকে ৪ কিলোমিটার দূরে একটি ইটভাটায় নিয়ে যায় তরুণীকে। যেখান থেকে মুখ্যমন্ত্রীর সরকারি বাসভবন ১০ কিলোমিটার দূরে। তবে খুব কাছেই রাজ্য পুলিশের ডিজি, ঝাড়খণ্ড হাইকোর্টের প্রধান বিচারপতি আর রাজ্য বিধানসভার বিরোধী দলনেতার বাসভবন। আরও পড়ুন- হায়দরাবাদে তরুণী পশুচিকিৎসককে ধর্ষণের পর পোড়ানো হয়, অনুমান পুলিশের​ আরও পড়ুন- পঞ্চসায়র-কাণ্ডে দ্রুত চার্জশিটের পথে পুলিশ​ থানায় দায়ের করা লিখিত অভিযোগে ধর্ষিতা জানিয়েছেন, তাঁকে তোলার কিছু পরেই বাইকটি বিগড়ে যায়। তখন দুষ্কৃতীরা ফোন করে তাদের বন্ধুবান্ধবদের। বলে একটি গাড়ি নিয়ে সেখানে চলে আসতে। তার পর সেই গাড়িতে তুলেই তারা তরুণীকে নিয়ে যায় ইটভাটায়। সেখানে তাঁকে ১২ জনে মিলে ধর্ষণ করে বলে তরুণীর অভিযোগ। ঘটনার পরের দিন ধর্যিতা থানায় গিয়ে অভিযোগ দায়ের করেন।
হায়দরাবাদের অনতিদূরে শাদনগরে বৃহস্পতিবার যে তরুণী পশুচিকিৎসকের দগ্ধ দেহ পাওয়া গিয়েছিল, তাঁকে দু’জনে মিলে ধর্ষণের পর খুন করা হয়েছে বলে পুলিশের অনুমান। তাঁর স্কুটির টায়ার ফেটে যাওয়ায় রাস্তার পাশের দোকানে তরুণী পশুচিকিৎসক ওই দু’জনের সাহায্য চেয়েছিলেন। ওই ঘটনায় জড়িত সন্দেহে পুলিশ দুই ট্রাকচালককে আটক করেছে। তাদের জিজ্ঞাসাবাদ করা হচ্ছে। প্রাথমিক তদন্তের পর সাইবারাবাদ পুলিশের অনুমান, ২২ বছর বয়সী পশুচিকিৎসককে গত কাল খুন করা হয় হায়দরাবাদের অনতিদূরে মফস্‌সল এলাকা শামশাবাদের তন্দুপল্লি টোল প্লাজার কাছে। পরে তরুণীর দেহটি ২৫ কিলোমিটার দূরে শাদনগরে চাতানপল্লি সেতুর কাছে পুড়িয়ে দেওয়া হয়। বাড়ি থেকে বুধবার সকালে কোল্লুরু গ্রামে পশু হাসপাতালে গিয়েছিলেন ওই তরুণী পশুচিকিৎসক। সন্ধ্যায় সেখান থেকে ফিরে টোল প্লাজার কাছে স্কুটি দাঁড় করিয়ে ক্যাব নিয়ে গোচিবাওলিতে এক চর্মচিকিৎসকের সঙ্গে দেখা করতে যান তরুণী। রাত ন’টায় টোল প্লাজায় ফিরে দেখেন তাঁর স্কুটির টায়ার ফেটে গিয়েছে। তখন দুই ট্রাকচালক তাঁকে সাহায্যের আশ্বাস দেন। তরুণী যে টোল প্লাজার কাছে গাড়ি দাঁড় করিয়েছিলেন, সেখান থেকে পুলিশ মৃতের জুতো, জামাকাপড় ও একটি মদের বোতল উদ্ধার করেছে। আরও পড়ুন- লোয়া-মৃত্যুর ফাইল কি খুলবেন নতুন মুখ্যমন্ত্রী​ আরও পড়ুন- পঞ্চসায়র-কাণ্ডে দ্রুত চার্জশিটের পথে পুলিশ​ টোল প্লাজার কাছে একটি টায়ার সারানোর দোকানের মালিক পুলিশকে জানিয়েছেন, বুধবার রাত ন’টা/দশটা নাগাদ ওই তরুণী তাঁর অচল স্কুটি নিয়ে আসেন দোকানে। রাত পৌনে দশটা নাগাদ ওই তরুণীকে ফোনে তাঁর বোনের সঙ্গে কথা বলতে শুনেছিলেন টায়ারের দোকানের মালিক। এও শুনেছিলেন, তরুণী তাঁর বোনকে বলছেন, তাঁর স্কুটির টায়ার ফেটে গিয়েছে। সেটা সারানোর জন্য স্কুটিকে একটু দূরে একটা জায়গায় নিয়ে যাওয়া হয়েছে। ‘‘তবে তাঁর আশপাশে দুই ট্রাকচালক ঘুরঘুর করছে বলে তরুণী তাঁর আশঙ্কার কথাও ফোনে বোনকে জানিয়েছিলেন’’, বলেছেন টায়ারের দোকানের মালিক। তদন্তে পুলিশ জানতে পেরেছে, তরুণীর বোন পরামর্শ দিয়েছিলেন স্কুটি ছেড়ে টোল প্লাজার কাছে গিয়ে একটি ক্যাব ভাড়া করে বাড়ি ফিরে আসতে। পরে যখন তরুণীর বোন তাঁকে আবার ফোন করেন, তখন তাঁর মোবাইলটি বন্ধ করা ছিল। বৃহস্পতিবার বেলা ১১টা নাগাদ তরুণীর পরিবারের তরফে থানায় একটি নিখোঁজের ডায়েরি করা হয়। সাইবারাবাদের পুলিশ কমিশনার ভি সি সজ্জনার জানিয়েছেন, টোল প্লাজার সিসিটিভি ফুটেজ পরীক্ষা করে দেখা হচ্ছে।
ছেলে ভিনজাতের মেয়েকে বিয়ের করায় সামাজিক ভাবে তাঁকে এক ঘরে করা হয়েছিল আগেই। সেই ফতোয়া থেকে ‘মুক্তি’ দেওয়ার জন্য মহিলাকে ব্ল্যাকমেল করে ধর্ষণ করল ৬৫ বছরের দুই ব্যক্তি। গুজরাতের বনাসকণ্ঠ জেলার থারা শহরে এই ঘটনা ঘটেছে বলে মঙ্গলবার জানিয়েছে পুলিশ। নির্যাতিতা ওই মহিলার বয়স ৫০ বছর। তিনি ও অভিযুক্ত দুই ব্যক্তি ছুতোর সম্প্রদায়ের। কয়েক মাস আগে নির্যাতিতার ছেলে অন্য জাতের মেয়েকে বিয়ে করেছিল। তার পর থেকেই তাঁদেরকে একঘরে করে দেয় এলাকার মাতব্বররা। সেই ফতোয়া তুলে নেওয়ার কথা বলেই ওই মহিলাকে ধর্ষণ করা হয়েছে বলে পুলিশ জানিয়েছে। থারা থানার সাব ইনস্পেক্টর এম বি দেবদা জানিয়েছেন, ‘‘নির্যাতিতা আমাদের কাছে একটি অডিয়ো ক্লিপ দিয়েছে। সেখানে শোনা যাচ্ছে, অভিযুক্তরা ওই মহিলাকে ব্ল্যাকমেল করেছে। বলেছে, তাদেরকে যৌনতা দিয়ে সন্তুষ্ট করলে তবেই ওই পরিবারকে আবার সমাজে ফিরিয়ে নেওয়া হবে।’’ অভিযুক্ত ওই দুই ব্যক্তির নাম রাঞ্চোরভাই সুতার ও বিজলভাই সুতার। তাদের দু’জনেরই বয়স ৬৫ বছর। ব্ল্যাকমেল ও ধর্ষণের অভিযোগে ওই দুই ব্যক্তির বিরুদ্ধে এফআইআর দায়ের করা হয়েছে। ঘটনার তদন্তও করা হচ্ছে। তবে ওই দু’জন পলাতক বলে জানিয়েছে পুলিশ।  আরও পড়ুন: ফুলের বদলে বই চাইলেন বিধায়ক, কেন জানেন? আরও পড়ুন: বিরিয়ানির ইমোটিকন চাই, দাবিতে উত্তাল নেটদুনিয়া
চাকরির খোঁজে এসে গণধর্ষণের শিকার হল এক কিশোরী। যে চাকরি দেবে বলেছিল, সে শ্লীলতাহানির চেষ্টা করে বলে অভিযোগ। তার হাত থেকে যারা কিশোরীকে ‘বাঁচায়’, অভিযোগ, তারা ও তাদের বন্ধুরা মিলে ওই পার্কেই গণধর্ষণ করে কিশোরীকে। বুধবার নয়ডার ঘটনা। বছর ষোলোর ওই কিশোরী জন্মের এক বছর পরেই বাবাকে হারায়। পাঁচ বোনের মধ্যে সে-ই সব থেকে ছোট। পাঁচ মেয়েকে নিয়ে কোনও রকমে সংসার চালান তাদের মা। কিশোরীর মা একটি বেসরকারি সংস্থায় কাজ করেন। তিনি জানিয়েছেন, “আমরা খুবই গরিব। কোনও রকমে দিন গুজরান হয়। ছোট মেয়ে একটি প্যাকেজিং কম্পানিতে কাজ করত। কিন্তু রক্তাল্পতার জন্য দিন পনেরো কাজে যেতে পারেনি। ফলে চাকরি চলে যায়। এই কারণেই ফের চাকরি খুঁজতে শুরু করেছিল ও।” কিশোরীর মায়ের দাবি, এই সময় অন্য একটি প্যাকেজিং কম্পানির কর্মী রবি তাকে চাকরি পাইয়ে দেওয়ার প্রতিশ্রুতি দেয়। সেই বিষয়ে কথা বলার জন্য বুধবার নয়ডার সেক্টর ৬৩-তে ওই কিশোরীকে একটি পার্কে ডাকে রবি। সেখানে কিশোরীর সঙ্গে ঘনিষ্ঠ হওয়ার চেষ্টা করে বলে অভিযোগ। কিশোরী বাধা দেওয়ার পরেও থামেনি অভিযুক্ত। এরপর চিত্কার শুরু করে ওই কিশোরী। তার চিত্কার শুনে পার্কেই উপস্থিত দুই যুবক সেখানে দৌড়ে এসে রবির হাত থেকে কিশোরীকে ‘উদ্ধার’ করে। রবিকে মেরে সেখান থেকে তাড়িয়ে দেয় তারা। আরও পড়ুন: বিকিনি পরলেই বিনামূল্যে জ্বালানি, গ্যাস স্টেশনের ঘোষণায় কী হল দেখুন কিন্তু এর পরই ওই কিশোরীর কপালে আসল দুর্ভোগ অপেক্ষা করছিল। এবার একা কিশোরীকে পেয়ে ওই দুই ‘উদ্ধারকারী’ যুবক তাকে ধর্ষণ করে বলে অভিযোগ। এমনকি কিছু ক্ষণ পর তাদের আরও তিন বন্ধুকে সেখানে ডাকে, তারাও কিশোরীকে ধর্ষণ করে। যেখানে এই ধর্ষণের ঘটনা ঘটে, বাহোলোলপুর পুলিশ আউটপোস্ট সেখান থেকে মাত্র ৪০০ মিটার দূরে। আরও পড়ুন: ডুবে মৃত্যু যুবকের, সাহায্যের বদলে বন্ধুরা ব্যস্ত তাঁর ভিডিয়ো তুলতে! ঘটনাস্থল থেকে উঠে কোনও রকমে কাছের থানায় যায় ওই কিশোরী। সব ঘটনা জানার পর তত্পর হয় পুলিশ। পার্কে পৌঁছে চার অভিযুক্তকে গ্রেফতার করা হয়। এখনও দুই অভিযুক্তের খোঁজ চলছে।
মায়ের অনুপস্থিতিতে তুতো বোনকে বিছানায় বেঁধে ধর্ষণ করল এক কিশোর। মেয়েটি অসুস্থ হয়ে পড়ায় বিষয়টি সামনে আসে। ওই কিশোরীর মায়ের অভিযোগের ভিত্তিতে কিশোরকে গ্রেফতার করেছে পুলিশ। বৃহস্পতিবার ঘটনাটি ঘটেছে গুরুগ্রামে। পুলিশ সূত্রে খবর, নির্যাতিতা কিশোরীর বয়স ১৫ বছর। তার পিসির বাড়িও গুরুগ্রামে, তাঁদের বাডির কাছেই। কয়েকদিন ধরে পিসির শরীর খুব খারাপ থাকায় মা-ই কিশোরীকে পিসির বাড়ি পাঠিয়েছিলেন যাতে সে পিসিকে সংসারের কাছে কিছুটা সাহায্য করতে পারে। বৃহস্পতিবার পিসি চিকিত্সকের কাছে যান। বাড়িতে তখন তাঁর ১৬ বছরের ছেলে ছিল। অভিযোগ, সে কিশোরীর হাত-পা বিছানার সঙ্গে বেঁধে তাকে ধর্ষণ করে। আরও পড়ুন: দোকানে গিয়ে ওষুধ নিল আহত হনুমান আতঙ্কে প্রথমে কিশোরী কাউকেই সেই ঘটনা জানায়নি। পরদিন অর্থাত্ শুক্রবার সে স্কুলে গিয়ে অসুস্থ হয়ে পড়ে। এর পর স্কুলের শিক্ষিকাদের বিষযটি জানায় সে। স্কুল থেকে তার মা বিষয়টি শোনার পরই কিশোরের বিরুদ্ধে থানায় অভিয়োগ দায়ের করেন। সেই অভিযোগের ভিত্তিতেই কিশোরকে গ্রেফতার করেছে পুলিশ।
পুলিশ ধারা দিয়েছে গণধর্ষণের। জাতীয় মহিলা কমিশনের প্রতিনিধিরা বলছেন, প্রাথমিক রিপোর্টের ভিত্তিতে তাঁদেরও ‘মনে হচ্ছে’ পঞ্চসায়রের সেই হোমের বাসিন্দা গণধর্ষিতাই হয়েছেন। কিন্তু রাজ্য মহিলা কমিশনের দাবি, ঘটনাটি আদৌ ধর্ষণ কি না, তা নিয়ে সংশয় রয়েছে। এই মতান্তরকে আমল না দিয়ে শুক্রবার লালবাজারে গোয়েন্দা-প্রধান মুরলীধর শর্মা বলেন, ‘‘কে, কী বলছেন, বলতে পারব না। আমি বলব, তদন্ত চলছে। এখন কিছুই বলা হবে না।’’ তা হলে রাজ্য মহিলা কমিশন কীসের ভিত্তিতে দাবি করছে যে, এটি ধর্ষণ নয়? এ প্রশ্নের উত্তরে গোয়েন্দা-প্রধান বলেন, ‘‘কলকাতা পুলিশের তরফে কোনও রিপোর্ট রাজ্য কেন, কোনও কমিশনের কাছেই দেওয়া হয়নি।’’ তদন্ত প্রসঙ্গে তিনি বলেন, ‘‘ঘটনার পর থেকে সারা শহরের কমপক্ষে ১০০-র বেশি সিসি ক্যামেরার ফুটেজ খতিয়ে দেখা হচ্ছে। গাড়িও চিহ্নিত হয়েছে। ইতিমধ্যে ঘটনার পুনর্নির্মাণও হয়েছে।’’ পঞ্চসায়রের ঘটনার তদন্তে এ দিন দুপুরে কলকাতায় আসে জাতীয় মহিলা কমিশনের প্রতিনিধিদল। বৃদ্ধাবাসের আবাসিকদের সঙ্গে কথা বলার পাশাপাশি মালিক হরেকিশোর মণ্ডলের সঙ্গেও কথা বলেন তাঁরা। অভিযোগকারিণীর সঙ্গে কথা বলার পরে দলের প্রধান চন্দ্রমুখী দেবী বলেন, ‘‘মহিলা প্রবল আতঙ্কে রয়েছেন। ঘটনার রাতে কী কী হয়েছে, তিনি সব খুলে বলেছেন। দিল্লি ফিরে গিয়ে দফতরকে রিপোর্ট দেব। এটা বলতে পারি যে, কলকাতার পরিস্থিতি খুব খারাপ। রাত ১০টা থেকে ১১টার মধ্যে এমন ঘটনা হয়েছে জেনে আরও চিন্তায় পড়ে যাচ্ছি। পার্ক স্ট্রিটের ঘটনার পরেও এখানে কিছুই বদলায়নি।’’ গত সোমবার রাতে পঞ্চসায়রের একটি বৃদ্ধাবাস থেকে বেরিয়ে গিয়ে তিনি গণধর্ষণের শিকার হয়েছিলেন বলে অভিযোগ করেছেন ঊনচল্লিশ বছরের ওই মহিলা। এর পরে চার দিন কেটে গেলেও শুক্রবার রাত পর্যন্ত কাউকেই গ্রেফতার করতে পারেনি পুলিশ। এর মধ্যেই বৃহস্পতিবার রাতে মৃত্যু হয় নির্যাতিতার মায়ের। মহিলা যে বৃদ্ধাবাস থেকে বেরিয়ে গিয়ে আক্রান্ত হন বলে অভিযোগ, বৃদ্ধা সেখানেই ছিলেন। রাজ্য মহিলা কমিশনের চেয়ারপার্সন লীনা গঙ্গোপাধ্যায় এ দিন জানান, বৃহস্পতিবার রাতে মহিলা ও তাঁর মায়ের সঙ্গে কথা বলেন তিনি। তাঁর কথায়, ‘‘পুলিশের সঙ্গে কথা বলে জেনেছি, যে গাড়িটিতে মহিলাকে তোলা হয়েছিল, তাতে এক জনই ছিল। সেই গাড়ির চালকই তাঁকে নরেন্দ্রপুরের কাটিপোতায় নিয়ে যায়। পথে চালকই মেয়েটির যৌন হেনস্থা করে। মেয়েটি হয়তো বাধা দিতে গিয়েছিলেন বা ওঁর ব্যথা লাগছিল। গালে, কপালে এবং হাঁটুতে রক্ত ছিল। এর বেশি কিছু হয়েছে বলে তো ওঁকে দেখে মনে হল না।’’ চন্দ্রমুখী এ দিন বলেন, ‘‘পুলিশের নাকের ডগায় ২২ বছর ধরে এ ভাবে এখানে হোম চলছে! পুলিশ জানে না? দিল্লি ফিরে এই হোম নিয়ে আলাদা করে রিপোর্ট দেব।’’ এই প্রসঙ্গে গোয়েন্দা-প্রধান এ দিন বলেন, ‘‘বেআইনি ভাবে কোনও হোম চলছে কি না, তা দেখার অধিকার পুলিশের নেই। সেটা দেখার কথা রাজ্যের সমাজকল্যাণ দফতরের। একমাত্র অভিযোগ পেলে তবেই পুলিশ হোমের ভিতরে ঢুকতে পারে।’’ সমাজকল্যাণ দফতরের সচিব বিনোদ কুমারকে এ বিষয়ে প্রশ্ন করা হলে তিনি বলেন, ‘‘ব্যস্ত আছি। যা বলার পরে বলব।’’ এই ঘটনা প্রসঙ্গে শুক্রবার বারাসতে সিপিএম নেত্রী তথা পলিটব্যুরো সদস্য বৃন্দা কারাট বলেন, ‘‘এই রাজ্যে অপরাধীরা তৃণমূলের সঙ্গে থাকে। তাই ধর্ষকেরা পার পেয়ে যায়। ধর্ষিতারা বিচার পান না। মুখ্যমন্ত্রী সব সময়ে অপরাধীদের পক্ষে দাঁড়ান।’’
রাত হয়ে গিয়েছিল বেশ খানিকটাই। রাস্তায় গাড়ির দেখা মিলছিল না কিছুতেই। রাজস্থানের কোটায় পড়তে আসা মেয়েটা ফাঁকা রাস্তায় গাড়ি থামিয়ে লিফট চেয়েছিল। আর তারপর যা ঘটল তা পাশবিক, অমানবিক বললেও কম বলা হয়। পর দিন এক ভাঙা বাড়ির ভেতর থেকে যখন তাঁর নিথর দেহটা বার করে নিয়ে আসা হচ্ছিল দেখে গা শিউরে উঠবে আপনার। সারা দেহে অত্যাচারের চিহ্ন, শারীরিক পীড়ন...এক কথায় পৈশাচিক, ঘৃণ্য। দোষীদের শাস্তির দাবিতে গর্জে ওঠে সারা দেশ। রানি মুখোপাধ্যায় ওরফে কোটার পুলিশ সুপার শিবানী শিবাজি রাও মনে মনে সংকল্প নেন এর শেষ দেখে ছাড়বেন তিনি। সেই মতোই কাজ শুরু করে দেন শিবানী। ক্রমাগত আসতে থাকে ‘রেপ থ্রেট, থ্রেট কলস’। কিন্তু হার মানার মেয়ে যে শিবানী নন, তা তো ‘মর্দানি’তেই দেখা গিয়েছিল। চলতে থাকে ভালো মন্দের এক অসম্ভব লড়াই, দ্বন্দ্ব। বৃহস্পতিবার প্রকাশ পেল রানি মুখোপাধ্যায় অভিনীত গোপী পুথরান পরিচালিত ‘মর্দানি ২’-এর ট্রেলার। আর সেই ট্রেলারেই রানিকে আরও এক বার দেখা গিয়েছে পুলিশ সুপার শিবানীর ভূমিকায়। তবে এই শিবানী আগের থেকেও দুর্ধর্ষ, অন্যায়ের সঙ্গে আপস তাঁর ধাতে নেই। গোটা ট্রেলারটি যেন উত্তেজনার ওভারডোজ।  আরও পড়ুন-সমুদ্রস্নানে পুরুষবন্ধুর সঙ্গে ছবি শেয়ার করলেন সায়নী! দেখে নিন ট্রেলার     ছবিটির প্রযোজনা করেছেনরানির স্বামী আদিত্য চোপড়া। কিছুদিন আগে সিনেমা প্রসঙ্গে অভিনেত্রী বলেছিলেন, “২০১৪-এ মুক্তিপ্রাপ্ত ‘মর্দানি ১’-এর থেকেও এই ছবি আকর্ষণীয় হতে চলেছে। এক নিষ্ঠুর, খল, চতুর ভিলেনের পাল্লায় পড়বে শিবানী। সহমর্মিতা, মায়াদয়া কিছুই নেই সেই খলনায়কের। সে ভগবানকেও ভয় পায় না।” সব কিছু ঠিকঠাক থাকলে এই বছর ডিসেম্বরের ১৩ তারিখেই চাক্ষুষ। দেখা যাবে শিবানী আর সেই অমানবিক খলনায়কের লড়াই। আরও পড়ুন-লাল শাড়ি, ভারী গয়নায় দীপিকা, ম্যাচিং সাজ রণবীরের, প্রথম বিবাহবার্ষিকীতেই সুপারহিট দীপবীর
ফের বিপাকে অস্কার জয়ী পরিচালক রোমান পোলানস্কি। এ বার তাঁর বিরুদ্ধে ধর্ষণের অভিযোগ করলেন এক ষাটোর্ধ্ব মহিলা। তাঁর দাবি, ১৮ বছর বয়সে তাঁকে ধর্ষণ করেন পোলানস্কি। এ বিষয়ে পোলানস্কি কোনও মন্তব্য না করলেও তাঁর আইনজীবী জানিয়েছেন, ওই মহিলার অভিযোগ অস্বীকার করেছেন পরিচালক। প্রাক্তন মডেল ও অভিনেত্রী ওই মহিলা নিজের নাম-পরিচয় প্রকাশ করে ঘটনার কথা জানিয়েছেন প্যারিসের এক সংবাদপত্রে। শুক্রবার ‘লা পারিসিয়েন’ নামে ওই সংবাদপত্রের প্রতিবেদনে রিপোর্ট অনুযায়ী, ভ্যালনতিন মুনিয়ে নামের ওই মহিলা জানিয়েছেন, ১৯৭৫ সালে সুইৎজারল্যান্ডের বাড়িতে ডেকে তাঁকে ধর্ষণ করেন পোলানস্কি। ৬২ বছরের মুনিয়ের দাবি, ‘‘পোলানস্কিকে ব্যক্তিগত বা পেশাগত, কোনও ভাবেই আগে থেকে চিনতাম না আমি।’’ তবে সুইস আল্পসে স্কি করতে গিয়ে এক বন্ধু তাঁকে পোলানস্কির বাড়িতে থাকার আমন্ত্রণ জানান। বন্ধুর কথায় রাজি হয়ে তাঁর বাড়িতে গিয়েছিলেন। স্কি করার পর রাতে পোলানস্কি তাঁকে নিজের ঘরে ডাকেন। তাঁর ঘরে গিয়ে দেখেন, সম্পূর্ণ নগ্ন অবস্থায় রয়েছেন পোলানস্কি। ঘরে ঢোকার পর মুনিয়েকে আঘাতও করেন পোলানস্কি। এর পর জোর করে তাঁকে নগ্ন করে একটি ট্যাবলেট খেতে দেন। তার পর ভ্যালেনতিনকে ধর্ষণ করেন পোলানস্কি। মুনিয়ে জানিয়েছেন, ঘটনার পর কাঁদতে থাকেন পরিচালক। এমনকি, তাঁর কাছে ক্ষমাও চেয়ে নেন। আরও পড়ুন: সুপ্রিম কোর্টের রায়: অযোধ্যার বিতর্কিত জমিতে রামমন্দির হবে, মসজিদ বিকল্প জায়গায় আরও পড়ুন: বাইকে চেপে বামাক্ষ্যাপা! কোথায় যাচ্ছেন? তবে এই ঘটনার কথা দীর্ঘ দিন প্রকাশ্যে আনেননি মুনিয়ে। তাঁর দাবি, ঘটনার পর প্রাণভয়ে এ কথা প্রকাশ করেননি তিনি। তবে গত মাসে প্রথম বার এ কথা এক পরিচিতকে জানান মুনিয়ে। নাম-পরিচয় জানাতে অনিচ্ছুক ওই ব্যক্তির সঙ্গে দেখা করে ‘লা পারিসিয়েন’। তিনি বলেন, ‘‘আমি মুনিয়ের কাছে জানতে চেয়েছিলাম, সে পুলিশে যেতে চায় কি না। তবে এতটাই শক্‌ড ছিল সে যে বুঝতেই পারছিল না, কী করবে!’’ মুনিয়ে জানিয়েছেন, গোটা ঘটনাটাই লস অ্যাঞ্জেলস পুলিশকে চিঠিতে জানিয়েছেন। এমনকি, এ নিয়ে ফ্রান্সের ফার্স্ট লেডি ব্রিজিট মাকরঁ-সহ দেশের এক মন্ত্রীকেও জানান। তবে ওই মন্ত্রী নাকি জানিয়েছিলেন, আইনগত প্রক্রিয়া শুরু করার পক্ষে ঘটনাটি খুবই পুরনো। আরও পড়ুন: মসজিদ ধ্বংস বেআইনি ছিল, তবু জমি পেলেন রামলালা: কোন যুক্তিতে জেনে নিন আরও পড়ুন: শিবাজিকে ‘অপমান’, কেবিসি বয়কটের ডাকে উত্তাল টুইটার পরের সপ্তাহেই ফ্রান্সে পোলানস্কির একটি ফিল্ম রিলিজ হওয়ার কথা। ‘অ্যান অফিসার অ্যান্ড আ স্পাই’ নামের ওই ফিল্মে অ্যালফ্রেড ড্রাইফাস নামের এক ফরাসি অফিসারের কাহিনি তুলে ধরা হয়েছে। ভুল বিচারব্যবস্থার শিকার ওই অফিসারের কাহিনিই তাঁকে ধর্ষণের কথা প্রকাশ্যে বলার শক্তি দিয়েছে বলে জানিয়েছেন মুনিয়ে। তবে এই অভিযোগ নিয়ে পোলানস্কির আইনজীবী হার্ভে টেমিম বলেন, ‘‘ধর্ষণের সব অভিযোগ অস্বীকার করেছেন পরিচালক।’’ এ নিয়ে হার্ভের মন্তব্য, ‘‘৪৫ বছর আগের পুরনো অভিযোগটি নিয়ে কারও কাছে কোনও নালিশ করা হয়নি।’’ এই প্রথম নয়, এর আগেও বহু বার পোলানস্কির বিরুদ্ধে যৌন নিগ্রহ ও ধর্ষণের অভিযোগ উঠেছে। ৮৬ বছরের পরিচালকের বিরুদ্ধে ইতিমধ্যেই ১৩ বছরের এক কিশোরীর সঙ্গে যৌনতার অভিযোগ রয়েছে। ১৯৭৮ সালে সে ঘটনার কথা স্বীকার করার পর তাঁর ৪৮ দিন জেলেও থাকতে হয়েছিল তাঁকে। সেই মামলার রায় ঘোষণার আগেই আমেরিকা ছেড়ে ফ্রান্সে আশ্রয় নেন পোলানস্কি। ২০১০-এ এক অভিনেত্রী দাবি করেন, ১৬ বছর বয়সে তাঁকে যৌন নিগ্রহ করেন পরিচালক। বছর দুয়েক আগে আরও এক অভিনেত্রীর অভিযোগ ছিল, ১৫ বছর বয়সে তাঁকে ধর্ষণ করেন পোলানস্কি।
একজনের সঙ্গে সম্পর্ক ভেঙে গিয়েছে। নতুন একজনের সঙ্গে সম্পর্কে জড়িয়েছিল বছর সতেরোর কিশোর। কিন্তু কোনও ভাবেই যেন নতুন বান্ধবীকে সে বোঝাতে পারছিল না, ঠিক কতটা ভালবাসে। নতুনের প্রতি ভালবাসা প্রমাণে প্রাক্তন বান্ধবীকে ধর্ষণ করে খুনের চেষ্টার অভিযোগ উঠল ওই কিশোরের বিরুদ্ধে। কিশোরটির বিরুদ্ধে নতুন বান্ধবীর অভিযোগ ছিল, লুকিয়ে লুকিয়ে পুরনো বান্ধবীর সঙ্গে সে যোগাযোগ রেখে চলেছে। এটি জানতে পেরে নতুন বান্ধবী ওই কিশোরকে পুরনো বান্ধবীকে খুন করতে প্ররোচিত করে বলে অভিযোগ। যদি তা না করে তবে তাঁদের সম্পর্ক ভেঙে যাবে বলেও হুমকি দেয়। ঘটনাটি এ বছরের শুরুর দিকের। সম্প্রতি ম্যাঞ্চেস্টার ক্রাউন কোর্টে এই মামলার শুনানি হয়েছে। সরকারি আইনজীবী বলেন, বিষয়টি শুনতে অবিশ্বাস্য হলেও এটি সত্যি। আরও পড়ুন: মাস কাটত ২১ টাকায়, ইনি অনুদান পাচ্ছেন ৮০ লক্ষ টাকা জানা গিয়েছে, পরিকল্পনামাফিক পুরনো বান্ধবীর সঙ্গে দেখা করতে তার বাড়িতে যায় ওই কিশোর। সেখানে ধর্ষণ করার পর একটি সবজি কাটার ছুরি দিয়ে খুনের চেষ্টা করে। কিন্তু ঘর থেকে দৌড়ে বাড়ির বাইরের বাগানে পালিয়ে যায় ওই কিশোরী। সেখানে তাকে ছুরি দিয়ে আঘাত করে কিশোর। কিশোরীর মৃত্যু হয়েছে ভেবে সেখান থেকে পালিয়ে যায় সে। ভাগ্যক্রমে বেঁচে যায় ওই কিশোরী। আরও পড়ুন: নুড প্যান্টসুটে বিশ্বকাপের ট্রফি উদ্বোধন অনুষ্ঠানে করিনা কপূর এই ঘটনার পর নতুন বান্ধবীর কাছে যায় ওই কিশোর। সেখানে তার বান্ধবী ছুরি ধুয়ে পরিষ্কার করে রাখে। তার বিরুদ্ধে প্রমাণ লোপাট ও এই অপরাধে সহযোগিতার অভিযোগ আনা হয়েছে। কিশোর ও তার নতুন বান্ধবীর মধ্যে বেশ কিছু মেসেজ পাওয়া গিয়েছে। যেখানে এই ঘটনা নিয়ে কথোপকথনের প্রমাণ পাওয়া গিয়েছে বলে জানিয়েছেন তদন্তকারিরা। আদালতে অবশ্য অভিযুক্ত কিশোর খুনের চেষ্টার অভিযোগ অস্বীকার করেছে। এমনকিপুরনো বান্ধবীর সম্মতিতেই দু’জনের মধ্যে সেদিন শারীরিক সম্পর্ক হয়েছিল বলে তার দাবি। এই মামলা আরও প্রায় দু’সপ্তাহ চলবে বলে মনে করা হচ্ছে।
এক নাবালিকাকে যৌন নিগ্রহ এবং খুনের বিচার চাইতে বুধবার সকালে চার ঘণ্টা বারাসত-টাকি রোড অবরোধ করে রাখলেন স্থানীয়েরা। ওই অবরোধে শামিল হয়েছিলেন ওই নাবালিকার পরিবারও। এর জেরে দীর্ঘক্ষণ ওই রাস্তায় যানবাহন চলাচল বন্ধ হয়ে যায়। দুর্ভোগে পড়েন যাত্রীরা।  বিক্ষোভকারীদের অভিযোগ, ওই নাবালিকাকে ধর্ষণ করে খুন করার পরেও অভিযুক্তদের গ্রেফতার করছে না পুলিশ। যদিও দত্তপুকুর থানার পুলিশ জানিয়েছে, নাবালিকা-খুনের ঘটনায় ইতিমধ্যেই রাহুল মণ্ডল এবং শেখ রাহুল নামে দুই অভিযুক্তকে গ্রেফতার করা হয়েছে। ঘটনার তদন্তও চলছে। পুলিশ ও স্থানীয় সূত্রের খবর, কদম্বগাছি এলাকার বাসিন্দা, বছর চারেকের ওই নাবালিকা গত ১৭ সেপ্টেম্বর থেকে নিখোঁজ ছিল। ১৯ সেপ্টেম্বর কদম্বগাছি পুলিশ ফাঁড়ির কাছ থেকে মেয়েটির দেহ উদ্ধার হয়। তাকে ধর্ষণ করে খুন করা হয়েছে বলে পুলিশের কাছে অভিযোগ জানায় মেয়েটির পরিবার। এ দিন ওই নাবালিকার বাবা বলেন, ‘‘ঘটনার পরে এত দিন কেটে গেলেও খুনের বিচার হচ্ছে না। আসল দোষীকে গ্রেফতার করেনি পুলিশ।’’ অভিযুক্তকে গ্রেফতারের দাবিতে মঙ্গলবার রাতে এলাকায় একটি প্রতিবাদ সভা করেন স্থানীয়েরা। তাঁদের অভিযোগ, সভা চলাকালীন বারাসত ১ নম্বর পঞ্চায়েত সমিতির সভাপতি ও স্থানীয় তৃণমূল নেতা আরশাদ উদ জামানের অনুগামীরা তাঁদের উপর চড়াও হয়ে মারধর করে। এর পরেই ক্ষিপ্ত হয়ে ওঠে জনতা। পাশের একটি চায়ের দোকানে ভাঙচুর চালানো হয়। পরে পুলিশ গিয়ে পরিস্থিতি নিয়ন্ত্রণে আনে। বুধবার সকালে ফের উত্তপ্ত হয়ে ওঠে এলাকা। এ দিন সকাল ৯টা থেকে রাস্তায় গাছের গুঁড়ি ফেলে দিয়ে অবরোধ শুরু হয়। অভিযুক্তকে গ্রেফতারের দাবিতে ত্রিপল টাঙিয়ে, মাইক নিয়ে অবরোধ করতে শুরু করেন স্থানীয়েরা। তাঁরা আরশাদকে গ্রেফতার দাবি তোলেন। এর পরে ঘটনাস্থলে বিশাল পুলিশ বাহিনী পৌঁছে অভিযুক্তকে শাস্তির আশ্বাস দিলে দুপুর ১টা নাগাদ অবরোধ উঠে যায়।  এর পরে এলাকার মানুষ গিয়ে চড়াও হয় আরশাদের বাড়িতে। তাঁর বাড়ি ভাঙচুরের চেষ্টাও করা হয়। তবে সেখানে পুলিশ গিয়ে পরিস্থিতি নিয়ন্ত্রণে আনে। প্রসঙ্গত, কিছু দিন আগেও কদম্বগাছি ফাঁড়ি ঘেরাও করেছিল এলাকার মানুষ। তাদের অভিযোগ, ওই নাবালিকাকে খুনের পিছনেও আরশাদের হাত রয়েছে। সে কারণেই আসল দোষীদের আড়াল করার চেষ্টা করছে পুলিশ। তবে এ দিন আরশাদ বলেন, ‘‘এ সব ভিত্তিহীন অভিযোগ। পুলিশ ঘটনার তদন্ত করছে, দোষীরা সাজা পাবে।’’
দুই বোন। এক জনের বয়স ৯। অন্য জনের ১১। দু’বছর আগে কেরলের এই দুই বালিকার উপর যৌন নির্যাতন এবং তাদের অস্বাভাবিক মৃত্যুর ঘটনার সঙ্গে জড়িত তিন অভিযুক্তকেই মুক্তি দিল বিশেষ আদালত। রায় দেওয়ার সময়ে কোর্ট বলেছে, অপরাধ প্রমাণ করতে পারেনি পুলিশ।  এর পরেই অভিযুক্তদের সঙ্গে শাসক বাম গণতান্ত্রিক ফ্রন্টের যোগাযোগ এবং সেই কারণে তদন্তে গাফিলতির জন্য পুলিশকে কাঠগড়ায় তুলেছেন দুই কন্যার মা। মুখ্যমন্ত্রী পিনারাই বিজয়ন অবশ্য জানিয়েছেন, অভিযুক্তদের শাস্তি দিতে পুলিশের তরফে কিংবা আইনি প্রক্রিয়ায় কোনও গাফিলতি ছিল কি না, তা দেখা হবে। ২০১৭-র জানুয়ারিতে কেরলের পালাক্কাড জেলার আট্টাপল্লম গ্রামে নিজেদের ভাঙাচোরা বাড়ির একটি অংশে উদ্ধার হয় ১১ বছরের একটি বালিকার ঝুলন্ত দেহ। সেই সময়েই তার মা অভিযোগ করেন, মেয়েটির উপর যৌন নির্যাতনের ঘটনা ঘটেছে। তাঁদের আত্মীয়রা বারবার মেয়েটিকে যৌন নির্যাতন করেছে। বড় বোনের অস্বাভাবিক মৃত্যুর ৫২ দিন পরে একই জায়গাতে ছোট বোনের দেহ মেলে। এ ক্ষেত্রেও ময়নাতদন্তের রিপোর্টে ‘অস্বাভাবিক’ যৌন কার্যকলাপের কথা উঠে আসে।   
কায়লা মুলার। ২০১৫ সালের ফেব্রুয়ারি মাসে সিরিয়ায় খুন হয়েছিলেন এই মার্কিন মানবাধিকার কর্মী। আইএস জঙ্গি সংগঠনের প্রধান আবু বকর আল বাগদাদির মৃত্যুর পর ফের উঠে আসছে মার্কিন নাগরিক কায়লা মুলারের নাম। মার্কিন যুক্তরাষ্ট্র থেকে সিরিয়ায় মানবাধিকার রক্ষা নিয়ে কাজ করতে যান কায়লা। কিন্তু তাঁকে অপহরণ করে আইএস জঙ্গিরা। জানা যায়, তাঁকে ধর্ষণ করে খুন করে খোদ আইএস প্রধান বাগদাদি। রবিবার আইএস প্রধানের বিরুদ্ধে মার্কিন বাহিনীর এই অপারেশন উৎসর্গ করা হয়েছে অ্যারিজোনার বাসিন্দা সেই কায়লা মুলারকেই। ওয়ার রুমে বসে বাগদাদির ঘাঁটিতে মার্কিন বাহিনীর অভিযানের দৃশ্য লাইভ দেখেছেন মার্কিন প্রেসিডেন্ট। তাতে ‘উচ্ছ্বসিত’ তিনি। সেই অভিজ্ঞতা কেমন তা-ও জানিয়েছেন ডোনাল্ড ট্রাম্প। তাঁর কথায়, ‘‘মনে হচ্ছিল যেন সিনেমা দেখছি।’’ যে উন্নত প্রযুক্তির সহায়তায় ওই অভিযান চালিয়েছে আমেরিকা, সেই প্রযুক্তির তারিফ করেন তিনি। গাড়ির ধ্বংসাবশেষ। ছবি: এএফপি আরও পড়ুন: লাইনে আগুন, রবীন্দ্র সদন স্টেশন ভরে গেল ধোঁয়ায়, বিপর্যস্ত মেট্রো পরিষেবা ২০১৪ সালে নিজেকে ‘খলিফা’ হিসাবে ঘোষণা করেছিল আইএস-এর প্রধান বাগদাদি। সেই সময় থেকেই ‘মোস্ট ওয়ান্টেড’  তালিকায় ছিল সে। গত পাঁচ বছর ধরে তার পিছু পিছু ঘুরছেন মার্কিন বাহিনী ও গোয়েন্দা বাহিনীর সদস্যরা। দীর্ঘ চেষ্টার পর অবশেষে সাফল্য পেলেন তাঁরা। লাগাতার অভিযানে ইরাক ও সিরিয়ার বিস্তীর্ণ এলাকা জুড়েই কোণঠাসা হয়ে পড়েছিল আইএস। ক্রমশ জায়গা বদলে পালিয়ে বেড়াচ্ছিল বাগদাদিও। আর তাকে হন্যে হয়ে খুঁজছিল মার্কিন বাহিনী।   বেশ কয়েকদিন ধরেই তার গতিবিধির উপরে নজর রাখছিলেন মার্কিন গোয়েন্দারা। বলা ভাল, আইএস প্রধানের খোঁজ পেতে হন্যে ঘুরছিলেন তাঁরা। শেষ পর্যন্ত ‘টিপ’টা আসে ইরাক ও সিরিয়া জুড়ে থাকা কুর্দ বাহিনী থেকেই। বৃহস্পতিবার মার্কিন গোয়েন্দারা খবর পান বাগদাদিকে উত্তর-পশ্চিম সিরিয়ার ইডলিবে পাওয়ার ‘প্রবল সম্ভাবনা’ রয়েছে। শুক্রবারের মধ্যেই সেনা অভিযানের প্রস্তুতি নিয়ে ফেলে মার্কিন প্রশাসন। শনিবার সকালে ইডলিবে অভিযান চালানোর মতো ‘নির্ভরযোগ্য তথ্য’ পান মার্কিন গোয়েন্দারা। জানা যায়, ইডলিবের বারিশা এলাকায় আইএসের ওই ঘাঁটিতে সপরিবারে রয়েছে বাগদাদি। তার সঙ্গে রয়েছে এক দল আইএস জঙ্গিও। মার্কিন প্রশাসনের অন্দরে যে এমন ‘ঝড়ের প্রস্তুতি’ চলছে তা কোনওভাবেই আগাম টের পাওয়া যায়নি। বাগদাদির বিরুদ্ধে সেনা অভিযানের শেষ পর্যায়ের প্রস্তুতি যখন চলছে তখন, শুক্রবার রাতে মেয়ে ইভাঙ্কা ট্রাম্প ও জামাই জারেদ কুশনেরের দশম বিবাহবার্ষিকীর অনুষ্ঠানে যোগ দেন মার্কিন প্রেসিডেন্ট ডোনাল্ড ট্রাম্প।শনিবার সকালে ভার্জিনিয়ায় গলফ খেলতেও যান তিনি। সেখান থেকে, বিকেলের দিকে সরাসরি ওয়ার রুমে ঢুকে পড়েন মার্কিন প্রেসিডেন্ট। গোটা ওয়াশিংটনবাসী তখন ন্যাশনাল পার্কে ওয়াশিংটনের সঙ্গে হিউস্টনের টানটান বেসবল ম্যাচে মজে ছিল। আরও পড়ুন: একসঙ্গে নয়, মহারাষ্ট্রে রাজ্যপালের সঙ্গে আলাদা ভাবে দেখা করল বিজেপি-শিবসেনা ওয়াশিংটন থেকে ছয় হাজার মাইল দূরে তখন বাগদাদির বিরুদ্ধে অভিযানের প্রস্তুতি নিচ্ছে মার্কিন সেনা। সেই বাহিনীতে যোগ দেয় আমেরিকার বিখ্যাত ডেল্টা ফোর্সও। সেনাকর্তাদের সবুজ সঙ্কেত পেতেই রবিবার ভোর রাতে পশ্চিম ইরাকের আল আসাদ বিমানবন্দর থেকে উড়ান শুরু করে আটটি হেলিকপ্টার। তার মধ্যে ছিল মার্কিন সিএইচ-৪৭ কপ্টারও। এই অভিযানের সময় সিরিয়া ও রুশ আকাশসীমার উপর দিয়ে যেতে হয়েছে মার্কিন কপ্টারগুলিকে। তবে সেই আকাশপথ ব্যবহারের অনুমতিও পেয়েছেন তাঁরা।    আন্তর্জাতিক সংবাদমাধ্যম বলছে, ঘণ্টা খানেকের অভিযানেই শেষ হয়ে যায় গোটা দুনিয়ার ত্রাস, আইএস জঙ্গি প্রধান আবু বকর আল বাগদাদি। মার্কিন বাহিনীর হামলার তীব্রতার সামনে ভেঙে পড়ে আইএস প্রধানের প্রতিরোধ। তীব্র আতঙ্ক ছড়িয়ে পড়ে বাগদাদির দেহরক্ষীদের মধ্যে। আক্রমণের তীব্রতা কেমন ছিল তা উঠে এসেছে বারিশা এলাকার প্রত্যক্ষদর্শীদের কথায়। পরিচয় জানাতে অনিচ্ছুক এক গ্রামবাসী বলেন, ‘‘আমরা ব্যালকনিতে গিয়ে দেখলাম গুলিবৃষ্টি চলছে। তাই আমরা ভিতরে গিয়ে লুকিয়ে পড়লাম।’’ এর পরেই বাগদাদির ডেরায় একের পর এক বিস্ফোরণ ঘটতে থাকে। বুবি ট্র্যাপ থাকতে পারে এমন আশঙ্কায় বাগদাদির আস্তানার একের পর দরজা বিস্ফোরণ ঘটিয়ে উড়িয়ে দেন মার্কিন বাহিনীর সদস্যরা। একে একে ওই ঘঁটিতে থাকা আইএস জঙ্গি এবং বাগদাদির দেহরক্ষীরাও মারা পড়ে। অনেককে গ্রেফতারও করে মার্কিন বাহিনী। সিরিয়ার ইডলিবের বারিশা গ্রাম। ছবি: এএফপি শেষ পর্যন্ত পালিয়ে বাঁচার চেষ্টা করে বাগদাদি। কম্পাউন্ডে থাকা লুকনো সুড়ঙ্গ পথ ধরে পালানোর চেষ্টা করে সে। তিন সন্তানকেও টেনে হিঁচড়ে সঙ্গে নিয়ে যায় আইএস প্রধান। সর্পিল সেই সুড়ঙ্গ পথে তার পিছনে ধাওয়া করে মার্কিন সেনাও। মার্কিন প্রেসিডেন্ট ট্রাম্প জানিয়েছেন, গোটা রাস্তাটাই গোঙাচ্ছিল বাগদাদি। সে মাঝে মাঝে চিৎকার করছিল এবং কাঁদছিলও। কিন্তু, এক সময় সুড়ঙ্গও শেষ হয়ে যায়। সে সময় সুইসাইড ভেস্ট (বোমা বাঁধা পোশাক)-এর মাধ্যমে বিস্ফোরণ ঘটায় সে। মুহূর্তেই বাগদাদি ও তার সন্তানদের দেহ ছিন্নভিন্ন হয়ে যায়। মার্কিন প্রেসিডেন্টের কথায়, শেষ পর্যন্ত ধ্বংসস্তূপ সরিয়ে বাগদাদির সামান্য দেহাংশ খুঁজে পায় মার্কিন বাহিনী। কিন্তু, এর পরেও বাগদাদির মৃত্যু নিয়ে সন্দিহান ছিল মার্কিন বাহিনী। শেষ পর্যন্ত ঘটনাস্থল থেকে মেলা দেহাংশের ডিএনএ পরীক্ষা করে বাগদাদির মৃত্যু সম্পর্কে নিশ্চিত হন তাঁরা। জানা গিয়েছে, গোটা অপারেশন শেষ হওয়ার পর অন্তত দু’ঘণ্টা বাগদাদির গুপ্ত আস্তানায় তল্লাশি চালায় মার্কিন বাহিনী। সেখান থেকে আইএস-এর প্রচুর নথি উদ্ধার হয়েছে। তাতে জঙ্গি সংগঠনটির ভবিষ্যৎ পরিকল্পনা সম্পর্কিত নানা নথিপত্র রয়েছে বলে মার্কিন প্রেসিডেন্টের দাবি। বাগদাদির ওই আস্তানা থেকে কয়েক জন শিশুকেও উদ্ধার করা হয়েছে। ঘটনাস্থল থেকে বাহিনী ফিরে আসতেই তা পুরোপুরি ধ্বংস করে দেওয়া হয়। মার্কিন জেট বাহিনী বাগদাদির ওই গুপ্ত ঘাঁটি লক্ষ করে ছটি রকেট বিস্ফোরণ ঘটায়। তাতে গোটা এলাকাই কার্যত ধ্বংসস্তূপে পরিণত হয়েছে। মার্কিন প্রশাসন সূত্রে খবর, বাগদাদির দেহ প্রথা মেনেই সমাধি দেওয়া হবে, ঠিক যেমন ভাবে সলিল সমাধি দেওয়া হয়েছিল আল কায়দা প্রধান ওসামা বিন লাদেনের দেহ। আরও পড়ুন: কুকুরের মতো মরেছে বাগদাদি, বেশ কয়েক ঘণ্টার জল্পনার পর ঘোষণা মার্কিন প্রেসিডেন্টের ২০১১ সালে ৯/১১ হামলার মূলচক্রী আল কায়দা প্রধান ওসামা বিন লাদেনকে পাকিস্তানের অ্যাবোটাবাদে খতম করে মার্কিন নেভি সিল। সে সময় আমেরিকার ক্ষমতায় ডেমোক্র্যাট প্রেসিডেন্ট বারাক ওবামা। ওবামা ক্ষমতায় থাকাকালীনই আইএস প্রধান  বাগদাদির বিরুদ্ধে ব্যবস্থা নেওয়ার জন্য ময়দানে নেমেছিল মার্কিন বাহিনী ও গোয়েন্দারা। সেই সাফল্য এল আট বছরের মাথায়, যখন মার্কিন যুক্তরাষ্ট্রের ক্ষমতায় রিপাবলিকান প্রেসিডেন্ট ডোনাল্ড ট্রাম্প।
নেতাজিনগরের প্রবীণ দম্পতিকে খুনের ঘটনায় আদালতে চার্জশিট জমা দিল পুলিশ। ঘটনার ৮৭ দিনের মাথায় বৃহস্পতিবার আলিপুর আদালতে পুলিশ ওই চার্জশিট জমা দিয়েছে অভিযুক্ত মহম্মদ হামরাজ আলম ওরফে তুরুয়া ওরফে আলমের বিরুদ্ধে। লালবাজার সূত্রের খবর, চার্জশিটে তদন্তকারীরা জানিয়েছেন, সেই রাতে বৃদ্ধা গৃহকর্ত্রীকে প্রথমে পিছন থেকে আঘাত করে হামরাজ। মহিলা মাটিতে পড়ে যেতেই তাঁকে ধর্ষণ করে সে। এক তদন্তকারী জানান, ধর্ষণের পরে ওই বৃদ্ধার উপরে ভয়াবহ যৌন অত্যাচার চালায় হামরাজ। তার পরে বৃদ্ধাকে খুন করে দোতলায় গিয়ে বৃদ্ধকেও খুন করে সে। পুলিশ চার্জশিটে খুন ও লুটপাটের সঙ্গে ধর্ষণের ধারাও যুক্ত করেছে। গত ৩০ জুলাই সকালে নেতাজিনগর থানা এলাকার ওই দোতলা বাড়ির একতলায় সিঁড়ির কাছে রক্তাক্ত অবস্থায় পড়েছিলেন ওই বৃদ্ধা। দোতলায় বিছানায় বালিশ চাপা দেওয়া অবস্থায় উদ্ধার করা হয় তাঁর স্বামীকে। পুলিশ জানায়, দেহ উদ্ধারের আগের রাতেই খুন করা হয় ওই দম্পতিকে। চার্জশিটে পুলিশ জানিয়েছে, ডাকাতির উদ্দেশ্যেই খুন করেছে হামরাজ। মোট তিনশো পাতার ওই চার্জশিটে ৫০ জনেরও বেশি বয়ান নথিবদ্ধ রয়েছে। ঘটনার চার দিনের মাথায় বিহারের কাটিহার থেকে ধরা হয় পেশায় মিস্ত্রি হামরাজকে। বর্তমানে সে জেল হেফাজতে রয়েছে। তদন্তকারীরা জানিয়েছেন, অভিযুক্তকে হেফাজতে রেখেই বিচারপর্ব শেষ করতে চান তাঁরা।
প্রথমে রোগিণীকে অজ্ঞান করে ধর্ষণ। পরে সেই ভিডিয়ো প্রকাশ করার ভয় দেখিয়ে দিনের পর দিন অত্যাচার চালানোর অভিযোগে ৫৮ বছরের এক চিকিৎসককে গ্রেফতার করল মুম্বই পুলিশ। পুলিশ সূত্রে খবর, মুম্বইয়ের যোগেশ্বরী এলাকার বাসিন্দা ওই নির্যাতিতা ২০১৫ সালের মে মাসে বংশরাজ দ্বিবেদী নামের চিকিৎসকের কাছে গিয়েছিলেন। সেই সময় ২৭ বছরের ওই মহিলাকে ইঞ্জেকশন দেন ওই চিকিৎসক। তার পরই ওই মহিলা জ্ঞান হারান। সেই সময় তাঁকে ধর্ষণ করে ভিডিয়ো করে রেখেছিলেন ওই চিকিৎসক। সংজ্ঞা না থাকায় বিষয়টি বুঝতে পারেননি তিনি। সে দিন চিকিৎসা করিয়ে বাড়ি ফিরে আসেন ওই মহিলা। তার পরই তাঁর ফোনে একটি ভিডিয়ো ক্লিপ আসে। নির্যাতিতার দাবি, সেই ভিডিয়ো নেটদুনিয়ায় ছড়িয়ে দেওয়ার ভয় দেখান ওই চিকিৎসক। সঙ্গে তার সঙ্গে নিয়মিত যৌন সংসর্গ করার জন্যও চাপ দেন। ওই ভিডিয়ো দেখিয়ে চিকিৎসক তাঁকে একাধিকবার ধর্ষণ করেন বলেও পুলিশকে জানিয়েছেন ওই নির্যাতিতা মহিলা। গত বছর ডিসেম্বরে বিয়ে হয় ওই মহিলার। কিন্তু বিয়ের পরও ওই চিকিৎসক ফের শারীরিক সম্পর্কের জন্য চাপ দেন। রাজি না হওয়ায় ৩ অক্টোবর তাঁর স্বামীর মোবাইলে ভিডিয়োটি পাঠিয়ে দেন অভিযুক্ত চিকিৎসক। তখন স্বামীকে গোটা ঘটনা খুলে বলেন ওই মহিলা। তার পর মেঘওয়াদি থানায় অভিযুক্ত চিকিৎসকের বিরুদ্ধে এফআইআর দায়ের করা হয়। এর পরই ওই অভিযুক্ত চিকিৎসককে গ্রেফতার করেছে পুলিশ। তাকে আপাতত পুলিশি হেফাজতে রাখা হয়েছে।  আরও পড়ুন: পাঁচের নীচে শিশু-মৃত্যু সবচেয়ে বেশি ভারতে আরও পড়ুন: অভিজিতকে নোবেল কটাক্ষ মোদীর মন্ত্রী পীযূষ গয়ালের
অভিনয়ের ভুল সংশোধনের নামে তাঁকে ‘ধর্ষণ’ করা হয়েছে। নাট্যব্যক্তিত্ব তথা প্রাক্তন অধ্যাপক সুদীপ্ত চট্টোপাধ্যায়ের বিরুদ্ধে এই গুরুতর অভিযোগ আনলেন তাঁরই এক ছাত্রী। সুদীপ্তর নাটকের দল ‘স্পেক্ট্যাক্টরস’-এ নিয়মিত অভিনয় করতেন ওই তরুণী। বুধবার রাতে ‘গোটা ঘটনা’র সবিস্তার বিবরণ ফেসবুকে পোস্ট করেছেন ওই তরুণী। ইতিমধ্যেই হাজারেরও বেশি বার শেয়ার হয়েছে তাঁর পোস্ট। এই চাঞ্চল্যকর অভিযোগে তীব্র আলোড়নের সৃষ্টি হয়েছে বিভিন্ন মহলে। একটি শিক্ষা প্রতিষ্ঠানে ‘মিডিয়া সায়েন্স’-এর ‘পারফরম্যান্স অ্যান্ড মিডিয়া’ বিভাগের অধ্যাপক ছিলেন সুদীপ্ত। তাঁর বাড়িতেই হত দলের যাবতীয় রিহার্সাল। তরুণীর অভিযোগ, তাঁকে সুদীপ্ত ডেকেছিলেন মহড়ার নামেই। কিন্তু সে সময় দলের অন্য কোনও সদস্য সেখানে ছিলেন না। এমনকি, বাড়িতে ছিলেন না সুদীপ্তর স্ত্রী-ও। তরুণী বাড়িতে পৌঁছনোর পরে কোনও কাজে তিনি বেরিয়ে যান। বাড়িতে ছিলেন সুদীপ্ত এবং পরিচারক। সে রকম একটি পরিস্থিতিতেই সুদীপ্ত শুরু করেন ‘ডায়াফ্রাম ব্রিদিং টেকনিক’। তরুণীর অভিযোগ, অভিনয় শেখানোর নামে প্রথমে তাঁর শ্লীলতাহানি এবং পরে ধর্ষণ করেন সুদীপ্ত। এবং সেই অবস্থায় তাঁকে জোরে, আরও জোরে সংলাপ বলতে বলেন সুদীপ্ত। ফেসবুক পোস্টে লিখেছেন ওই মঞ্চাভিনেত্রী। যদিও ওই পোস্ট সর্বৈব তথ্যবিকৃতি বলে দাবি সুদীপ্তর। এই নাট্যব্যক্তিত্বের বক্তব্য, স্টেজ শো হওয়ার পরে তাঁর মনে হয়, নামভূমিকায় অভিনয়কারী ওই তরুণীর অভিনয়ে খামতি ছিল। তাই ‘ডায়াফ্রাম ব্রিদিং টেকনিক’ প্রয়োজন অভিনয় তথা থিয়েটারের স্বার্থেই। এবং তিনি নন, ওই তরুণীই তাঁর কাছে অনুরোধ করেছিলেন ত্রুটি সংশোধনের, দাবি সুদীপ্তর। আনন্দবাজার ডিজিটালকে বৃহস্পতিবার তিনি বলেন, ওই ছাত্রীকে তিনি ধর্ষণ করেননি। বরং, ‘ডায়াফ্রাম ব্রিদিং টেকনিক’ বা ডায়াফ্রাম ব্রিদিং এক্সারসাইজ-এর অনুশীলনীর অংশ হিসেবে যেটুকু আংশিক নগ্নতা বা পার্শিয়াল নুডিটি এসেছে, শরীরী স্পর্শ হয়েছে, তা সম্পূর্ণটাই ঘটেছে তরুণীর সম্মতিক্রমে। সেখানে সুদীপ্তর তরফে যৌনতা বা অশালীনতার কোনও চিহ্নই ছিল না। তিনি ডায়াফ্রাম ব্রিদিং টেকনিক করাবেন, এটা জেনেই তরুণী তাঁর বাড়িতে সে দিন এসেছিলেন, দাবি সুদীপ্তর। এমনকি, ‘ডায়াফ্রাম ব্রিদিং টেকনিক’ কী, সে বিষয়েও তিনি তরুণীকে আগেই বিশদে জানিয়েওছিলেন। অভিযোগকারিণীর সেই ফেসবুক পোস্ট। সুদীপ্তবাবুর অভিমত, অভিনয় প্রশিক্ষণের অন্যতম অঙ্গ ‘ডায়াফ্রাম ব্রিদিং টেকনিক’। তিনি নিজেও এ ভাবে অভিনয় শিখেছেন। তাঁর সমসাময়িক আর কেউ এই পদ্ধতি অনুসরণ করেন কি না, তিনি জানেন না। কিন্তু তিনি মনে করেন এই পদ্ধতি অত্যন্ত কার্যকর। কারণ, এর ফলে স্বরক্ষেপণ নিখুঁত হয়। বিদেশে থাকাকালীন তিনি এই পদ্ধতি বহু ক্ষেত্রেই প্রয়োগ হতে দেখেছেন। সেখানে ছেলেমেয়ে নির্বিশেষে এই পদ্ধতি অনুসরণ করা হয় বলে তাঁর দাবি। তিনি নিজেও ছাত্র এবং ছাত্রী, উভয় ক্ষেত্রেই এই পদ্ধতি প্রয়োগ করেন বলে জানান। তাঁর দাবি, প্রতি ক্ষেত্রেই তিনি সংশ্লিষ্ট ছাত্র বা ছাত্রীর অনুমতি নিয়েই এই পদ্ধতি প্রয়োগ করেছেন। তাঁরা যত দূর পর্যন্ত সহজ ভাবে নিতে পেরেছেন তত দূরই পদ্ধতি চলেছে, তারপর তা বন্ধ করা হয়েছে। অভিযোগকারিণীর ক্ষেত্রেও এই রীতি এক চুলও এ দিক-ও দিক হয়নি বলে তাঁর দাবি। সুদীপ্তর কথায়: ‘‘আমার বিরুদ্ধে এই অভিযোগ ওঠায় আমি হতবাক। কারণ, অনেক দিন ধরে প্রয়োজনে এই পদ্ধতি অনুসরণ করলেও এই প্রথম আমার বিরুদ্ধে কেউ এ ধরনের বিকৃত ও মিথ্যা অভিযোগ আনলেন।’’ কেন এই বিশেষ অনুশীলন প্রয়োজন। গ্রাফিক: শৌভিক দেবনাথ। তবে, অভিযোগকারিণীর অবস্থান সম্পূর্ণ বিপরীত মেরুতে। তাঁর দাবি, তিনি একা নন। আরও অনেকেই সুদীপ্তর উপর এই বিষয়ে ক্ষুব্ধ। তাঁরা সম্মিলিত ভাবে পুলিশের কাছে অভিযোগ জানাবেন। কিন্তু কবে তাঁরা পুলিশের দ্বারস্থ হবেন, সে নিয়ে এই মুহূর্তে মুখ খুলতে নারাজ তিনি। কিন্তু এত দিন কেন চুপ করে ছিলেন তিনি? তাঁর সঙ্গে এই ঘটনা ঘটেছিল গত বছরের ডিসেম্বরে। এক বার নয়, দু’বার। ওই তরুণীর কথায়: ‘‘প্রথম বার আমি সহ্য করেছি। দ্বিতীয় বার প্রতিরোধ করি। তার পরেও আমি ওই দলে কাজ করে গিয়েছি থিয়েটারের স্বার্থেই।’’ দলে থেকে সুদীপ্তকে এড়িয়ে গিয়ে কাজ করতে তাঁর যথেষ্ট সমস্যা হচ্ছিল বলে তাঁর দাবি। হোয়াটসঅ্যাপে কথা বলতে গিয়েছিলেন সুদীপ্তর সঙ্গে। কিন্তু সেখানেও তাঁকে ব্লক করে দেওয়া হয় বলে দাবি তরুণীর। দলের অন্য সদস্যদের তিনি নিজের ওই তিক্ত অভিজ্ঞতার কথা জানিয়েছিলেন। কিন্তু সুদীপ্তর প্রভাব-প্রতিপত্তির ভয়ে সবাই মুখ বন্ধ করে ছিলেন বলে দাবি অভিনেত্রীর। শেষে তিনি ওই দল ছেড়ে অন্য নাটকের দলে যোগ দেন। আরও পড়ুন: গাড়ির মধ্যে বুলেট, তরুণের কনুই ও ঘাড়ে ফুটো, অথচ পুলিশ বলল, মৃত্যু হয়েছে গাড়ি দুর্ঘটনায়! কিন্তু ফেসবুকে পোস্ট করতেই প্রায় এক বছর বিলম্ব কেন? তরুণীর কথায়, তিনি নিজেও সাহস সঞ্চয় করে উঠতে পারছিলেন না। তাঁর দাবি, সুদীপ্তর স্ত্রীও তাঁকে মুখ বন্ধ রাখতে অনুরোধ করেছিলেন। কারণ, তিনি মুখ খুললে তাঁদের স্বামী-স্ত্রীর সম্পর্ক ব্যাহত হত। স্বামীর এই ‘বিশেষ প্রশিক্ষণ’-এর কথা তিনি প্রথম থেকেই জানতেন বলে দাবি ওই অভিনেত্রীর। অভিযুক্ত সুদীপ্তও বলেন, তাঁর স্ত্রী এ বিষয়ে জানতেন। আনন্দবাজার ডিজিটাল-এর তরফে তাঁর স্ত্রীর সঙ্গেও কথা বলতে চাওয়া হয়। কিন্তু সুদীপ্ত বলেন, তিনি অনুমতি না নিয়ে স্ত্রীর ফোন নম্বর দেবেন না। আরও পড়ুন: নোবেলজয়ীর মায়ের সঙ্গে কথা মমতার নিজেকে নির্দোষ প্রমাণ করার জন্য যা যা করণীয় তিনি করবেন বলে জানান সুদীপ্ত। তাঁর কথায়: ‘‘পুলিশে অভিযোগ দায়ের হওয়ার আগেই আমার অপূরণীয় ক্ষতি হয়েছে। সামাজিক ভাবমূর্তি কালিমালিপ্ত হয়েছে।’’ অধ্যাপনার চাকরিতেও ইস্তফা দিতে হয়েছে তাঁকে। নিজের ফেসবুক পেজে ওই তরুণী জানিয়েছেন, গত সোমবার, ১৪ অক্টোবর তিনি সুদীপ্তর কর্মস্থলে গিয়ে অভিযোগ জানান। সুদীপ্তও এ দিন বলেন, ‘‘মঙ্গলবার ওখানে আমাকে ডেকে ইস্তফা দিতে বলা হয়। আমি ইস্তফা দিয়েও দিয়েছি।’’ আরও পড়ুন : টালা সেতু ভাঙলে জলেও টান পড়ার শঙ্কা তাঁর আরও কঠোর শাস্তির দাবিতে সোচ্চার হয়েছেন অভিযোগকারী ওই অভিনেত্রী। ফেসবুক পোস্টে তিনি লিখেছেন, তিনি সুদীপ্তর প্রথম ‘শিকার’ নন। কিন্তু আর কেউ যাতে এই পরিস্থিতির ‘শিকার’ না হন, সে জন্য সুদীপ্তকে থামানো প্রয়োজন। এর পাল্টা কোনও পোস্ট কি দেবেন সুদীপ্ত? উত্তরে তিনি জানিয়েছেন, কিছু দিন আগেই তিনি তাঁর ফেসবুক প্রোফাইল ‘ডিঅ্যাক্টিভেট’ করে দিয়েছেন। তবে এর সঙ্গে তরুণীর অভিযোগের কোনও সম্পর্ক নেই বলে তাঁর দাবি।
অন্য একটি অপরাধে সাসপেন্ড হওয়া এক পুলিশ ইনস্পেক্টরের বিরুদ্ধে বন্দুকের মুখে লাগাতার ধর্ষণ, মারধর, দু’বার গর্ভপাতে বাধ্য করানো ও পুত্রসন্তানকে কেড়ে নেওয়ার অভিযোগ জানালেন এক মহিলা। করা হয়েছে দু’টি খুনের অভিযোগও। অভিনয়ের শখে ওই মহিলা উজবেকিস্তানে তাঁর ভিটেমাটি ছেড়ে এসেছিলেন মুম্বইয়ে। মুম্বই পুলিশের সাসেপেন্ড হওয়া ইনস্পেক্টর ভানুদাস যাদবের বিরুদ্ধে বৃহস্পতিবার মহারাষ্ট্রের চেম্বুর থানায় এই অভিযোগ দায়ের করেছেন উজবেক মহিলা। উজবেক মহিলার অভিযোগের ভিত্তিতে পুলিশ এফআইআর নিয়েছে শুক্রবার। অভিযুক্ত এখনও ধরা পড়েনি। পুলিশ জানিয়েছে, পুণে পুলিশের সহায়তা নিয়ে তদন্ত চলছে। অধুনা নবি মুম্বইয়ের বাসিন্দা অভিযোগকারিণী জানিয়েছেন, অভিনয়ের শখে উজবেকিস্তান থেকে তিনি এসেছিলেন মুম্বইয়ে। ২০০৪ সালের ডিসেম্বরে। কিন্তু ৬ মাসের মধ্যে তিনি কোনও বলিউডি ফিল্মে কাজ পাননি। অথচ ওই সময় তাঁর পাসপোর্টের মেয়াদ শেষ হয়ে যায়। সেই সময়ই ওই উজবেক মহিলার সঙ্গে পরিচয় হয় ভানুদাসের। মুম্বইয়ের অভিবাসন দফতরে তখন কাজ করতেন ভানুদাস। তিনি মহিলার কাছ থেকে পাসপোর্টটি নিয়ে তাঁকে সাহায্য করার আশ্বাস দেন। কিন্তু ২০০৫ সালের গোড়ার দিকে তাঁর মোবাইল ফোনটি হারিয়ে ফেলেছিলেন বলে অভিযোগকারিণী তখন আর ভানুদাসের সঙ্গে যোগাযোগ করতে পারেননি। পরে অবশ্য তিনি ভানুদাসের নম্বর খুঁজে পান। কিন্তু তত দিনে ভানুদাস বদলি গিয়ে গিয়েছেন মুম্বই পুলিশের মাদকবিরোধী বিভাগে। চেম্বুর থানায় দায়ের করা এফআইআর-এ অভিযোগকারিণী লিখেছেন, ‘‘ভানুদাস আমাকে বলেন, পাসপোর্টের মেয়াদ ফুরনোর পর অনেকটা সময় বয়ে গিয়েছে। তাই নতুন পাসপোর্ট করানো মুশকিল। তার কিছু দিনের মধ্যেই ভানুদাস ভুয়ো নথিপত্র জমা দিয়ে আমার নামে একটি পাসপোর্ট করিয়ে দেন। তার পর ভানুদাস আমাকে চেম্বুরের একটি হোটেলে ডেকে পাঠান। সেখানে আমাকে ভদ্‌কা খাইয়ে আমার উপর ঝাঁপিয়ে পড়েন ভানুদাস। তার পর জেলে পোরার ভয় দেখিয়ে ভানুদাস বহু বার আমাকে ধর্ষণ করেন। ওই সময় আমি গর্ভবতী হয়ে পড়লে ভানুদাসকে বলি আমাকে বিয়ে করতে। কিন্তু ভানুদাস রাজি হয়নি। জানায়, তাঁর স্ত্রী ও দুই মেয়ে রয়েছেন।’’ আরও পড়ুন- সম্মোহন করে শ্লীলতাহানি! অভিযোগ ডেলিভারি বয়ের বিরুদ্ধে​ আরও পড়ুন- ধর্ষণের অভিযোগ মালদহে​ চেম্বুর পুলিশ জানাচ্ছে, এই ভাবেই ওই মহিলার উপর অত্যাচার চলে ২০১০ সাল পর্যন্ত। সেই সময় গর্ভবতী হয়ে পড়ায় বন্দুকের মুখে মহিলাকে গর্ভপাত করাতে বাধ্য করেন ভানুদাস। সেই ঘটনার কথা জানতে পেরে ভানুদাসের সঙ্গে তাঁর বৈধ স্ত্রীর প্রচণ্ড ঝগড়া হয়। ভানুদাসের বিরুদ্ধে তখন থানায় অভিযোগ জানান তাঁর স্ত্রী। এর পর ভানুদাস ওই উজবেক মহিলাকে পুণেয় পাঠিয়ে দেয়। তার বছর খানেক বাদে পুণের এক সব্জি বাজারে আচমকা উজবেক মহিলাকে দেখতে পায় ভানুদাস। মহিলাকে অনুসরণ করে তাঁর বাড়ি পর্যন্ত পৌঁছে যায়। তার পর ফের শুরু হয় ভয় দেখিয়ে লাগাতার ধর্ষণ। ২০১১-য় অন্য একটি ঘটনায় গ্রেফতার হন ভানুদাস। অভিযোগকারিণী ফের গর্ভবতী হয়ে পড়েন ২০১২ সালে। সেই সময় তাঁকে ফেরে গর্ভপাত করাতে বাধ্য করানো হয়, ভয় দেখিয়ে। তার পর তাঁরা চলে যান খাড়গড় এলাকায়। সেখানে তৃতীয় বার গর্ভবতী হয়ে পড়েন উজবেক মহিলা। সেই সময় ভানুদাস তাঁকে বিয়ে করেন। ২০১৪ সালে মহিলার একটি পুত্রসন্তান হয়। ২০১৮ সালে ভানুদাস ওই মহিলাকে তাঁর উজবেকিস্তানের বাড়িতে নিয়ে যান। সেই সময় তাঁর শিশুসন্তানকে মহারাষ্ট্রেই এক পরিচিতের কাছে রেখে যান অভিযোগকারিণী। তাঁর অভিযোগ, ‘‘ওই সময়ই ভানুদাস মহিলার কাছ থেকে ডিভোর্স চায়। ভারতে পালিয়ে আসে। তার পর থেকেই আমার ছেলের সঙ্গে আমার সব রকমের যোগাযোগ বন্ধ করে দেওয়ার চেষ্টা চালাতে থাকে ভানুদাস। আমি যাতে ভারতে ফিরে না আসতে পারি, তারও চেষ্টা চালানো হয়।’’
"গড়া হয়েছে ‘সিট’ বা বিশেষ তদন্তকারী দল। তারপরেও ধনিরামপুরে নাবালিকা খুনের ঘটনায় ‘আসল অপরাধীরা’ এখনও গ্রেফতার না হওয়ায় পুলিশের বিরুদ্ধে ক্ষোভ বাড়ছে স্থানীয় বাসিন্দাদের। শুক্রবার নিহত নাবালিকার বাড়িতে গিয়ে ঘটনায় জড়িতদের কঠোর শাস্তির পক্ষে সওয়াল করেন সিপিএমের পলিটব্যুরো সদস্য মহম্মদ সেলিম। ঘটনায় জড়িতদের কঠোর শাস্তির দাবিতে এ দিন এলাকার রাস্তায় নামেন আলিপুরদুয়ার ও জলপাইগুড়ি জেলার তৃণমূল নেতারাও। সোমবার, নবমীর রাতে বাড়ির কাছে পুজো মণ্ডপে গিয়ে নিখোঁজ হয়ে গিয়েছিল দশ বছরের ওই নাবালিকা। পরদিন সকালে মণ্ডপ থেকে খানিকটা দূরে একটি সেচখালের ধার থেকে তার দেহ উদ্ধার হয়। তাঁর মেয়েকে ধর্ষণ করে খুন করা হয়েছে বলে পুলিশের কাছে অভিযোগ দায়ের করেন নাবালিকার বাবা। প্রাথমিক তদন্তে পুলিশও নাবালিকার বাবা মৃতদেহে দাগ ও পোশাকে রক্তের চিহ্ন দেখতে পায়। কোচবিহারে ময়নাতদন্তের পর তদন্তকারীদের একাংশও সন্দেহ প্রকাশ করেন নাবালিকাকে ধর্ষণ করেই খুন করা হয়েছে। যার জেরে গোটা ঘটনার তদন্তে বিশেষ তদন্তকারী দল গঠন করা হয়। নাবালিকার বাবার অভিযোগের ভিত্তিতে একজনকে গ্রেফতারও করে পুলিশ। কিন্তু স্থানীয় বাসিন্দাদের অভিযোগ, এই ঘটনায় আসল দোষীদের কাউকেই এখনও গ্রেফতার করতে পারেনি পুলিশ। যার জেরে ক্ষোভ বাড়ছে এলাকায়। শুক্রবার সন্ধ্যায় নাবালিকার বাড়িতে যান সেলিম। নাবালিকার বাবা-মা ও অন্যান্য আত্মীয়দের সঙ্গে কথা বলেন তিনি। সেখান থেকে বেরিয়ে সেলিম বলেন, “এই ঘটনায় আসল অপরাধীরা ধরা না পড়লে সেই সব অপরাধীদের বুকের পাটা যেমন বাড়বে, তেমনি ভবিষ্যতে কোনও শিশু আর উৎসব প্রাঙ্গণে যাবেনা। তাহলে দেশে কোন উৎসবও হবেনা। কারণ শিশুদের কোলাহল ছাড়া কোনও উৎসব হয়না। স্থানীয়রা বলছেন, পুলিশ দৌঁড়ঝাপ করছে। কিন্তু পুলিশ যদি ঘুমিয়ে থাকে তাহলে সমস্ত মানুষকে নিয়ে আমরা থানায় যাব। দরকারে জেলা পুলিশের কর্তাদের কাছে যাব।” সেলিম নাবালিকার বাড়িতে যাওয়ার আগেই, এ দিন দুপুরে ওই বাড়িতে যান আলিপুরদুয়ার ও জলপাইগুড়ি জেলা তৃণমূল নেতৃত্ব। ওই দলে তৃণমূলের আলিপুরদুয়ার জেলা সভাপতি মৃদুল গোস্বামী, ধূপগুড়ির বিধায়ক মিতালী রায়, জলপাইগুড়ি জেলা পরিষদের প্রাক্তন সভাধিপতি নূরজাহান বেগম, আলিপুরদুয়ার জেলা পরিষদের কর্মাধ্যক্ষ সন্তোষ বর্মণরা ছিলেন। তাঁরাও নাবালিকার বাবা-মা ও আত্মীয়দের সঙ্গে কথা বলেন। এরপর এই ঘটনায় জড়িতদের দ্রুত শাস্তির দাবিতে খগেনহাটে আয়োজিত একটি মৌনী মিছিলে যোগ দেন দুই জেলার তৃণমূল নেতারা। মিছিল শেষে মৃদুল বলেন, “আমরা চাই খুব শীঘ্রই এই ঘটনায় প্রকৃত অপরাধীরা গ্রেফতার হোক। পুলিশের প্রতি বিশ্বাস রয়েছে।”
আলিপুরদুয়ারের পুলিশ সুপার নগেন্দ্রনাথ ত্রিপাঠী বলেন, “তদন্ত সঠিক পথে এগচ্ছে। তদন্তে বেশ কিছু সূত্রও মিলেছে। আমরা অবশ্যই প্রকৃত অপরাধীদের শাস্তির ব্যবস্থা করতে পারব।”"
নতুন জামা পরে নবমীর সন্ধ্যায় পুজো দেখতে বার হয়েছিল নাবালিকা। মঙ্গলবার, দশমীর সকালে মিলল তার মৃতদেহ। পরিবারের অভিযোগ, দশ বছরের ওই নাবালিকাকে ধর্ষণ করে খুন করা হয়েছে। আলিপুরদুয়ারের ফালাকাটার ধনিরামপুর ২ পঞ্চায়েত এলাকার ওই ঘটনায় জড়িতদের গ্রেফতারের দাবিতে পুলিশকে ঘিরে বিক্ষোভ দেখান স্থানীয় বাসিন্দারা। নাবালিকার বাবার অভিযোগের ভিত্তিতে স্থানীয় এক যুবককে গ্রেফতার করেছে পুলিশ। খোঁজ চলছে দু’জনের। পুলিশ সূত্রে জানা গিয়েছে, নিহত নাবালিকার বাড়ি ধনিরামপুর ২ পঞ্চায়েতের ঘাটপাড় সরুগ্রাম এলাকায়। তাদের বাড়ি থেকে ২০০ মিটার দূরেই একটি পুজো হয়। পরিজনেরা জানান, সোমবার, নবমীর সন্ধ্যায় বাড়ি থেকে বেরিয়ে ওই পুজো মণ্ডপে গিয়েছিল নাবালিকা। সেখানে একটি নাচের প্রতিযোগিতায় যোগ দেয় সে। তার পর আচমকা নিখোঁজ হয়ে যায়। নাবালিকার পরিজনেরা অনেক খুঁজেও পাননি। মঙ্গলবার সকালে মণ্ডপ থেকে প্রায় দুশো মিটার দূরে একটি সেচখালের ধারে নাবালিকার দেহটি পড়ে থাকতে দেখেন স্থানীয়রা। খবর পেয়ে জটেশ্বর ফাঁড়ি ও ফালাকাটা থানার পুলিশ ঘটনাস্থলে ছুটে যায়। কিন্তু স্নিফার ডগ এনে ঘটনায় জড়িতদের খুঁজে বার করে গ্রেফতারের দাবিতে পুলিশকে ঘিরে বিক্ষোভ দেখান এলাকার বাসিন্দারা। শেষ পর্যন্ত সেখানে স্নিফার ডগ নিয়ে তল্লাশি শুরু হয়। ইতিমধ্যে নাবালিকার বাবা পুলিশের কাছে এলাকারই বাসিন্দা সঞ্জয় মল্লিক ও তার দুই ভাইয়ের বিরুদ্ধে মেয়েকে ধর্ষণ করে খুনের অভিযোগ দায়ের করেন। অভিযোগ পাওয়ার পরেই সঞ্জয়কে গ্রেফতার করে পুলিশ। ধৃতের দুই ভাইয়ের খোঁজ চলছে বলে জানিয়েছে পুলিশ। পুলিশ জানিয়েছে, নিহত নাবালিকার বাবা পেশায় দুধ বিক্রেতা। ধৃতের পরিবারের সঙ্গে তাঁর ব্যবসা-সহ বিভিন্ন বিষয় নিয়ে দীর্ঘদিন থেকেই বিবাদ রয়েছে। যার জেরে দুই পরিবারই একে অপরের বিরুদ্ধে পুলিশে গিয়েছে। প্রাথমিক তদন্তে নাবালিকার গলায় একটি আঘাতের চিহ্ন পেয়েছে পুলিশ। পুলিশের অনুমান, গলায় দড়ি বা কোনও কাপড় দিয়ে ফাঁস লাগিয়ে ওই তাকে খুন করা হয়েছে। ধর্ষণ করা হয়েছে কি না জানতে দেহ ময়না-তদন্তে পাঠিয়েছে পুলিশ। জয়গাঁর অতিরিক্ত পুলিশ সুপার কুন্তল বন্দ্যোপাধ্যায় বলেন, ‘‘নির্দিষ্ট অভিযোগের ভিত্তিতে ইতিমধ্যেই এক জনকে গ্রেফতার করা হয়েছে। ময়না-তদন্তের রিপোর্ট পেলে মৃত্যুর কারণ বোঝা যাবে।’’ ধনিরামপুর ২ পঞ্চায়েতের প্রধান নিতাই দাস বলেন, ‘‘দ্রুত ঘটনার কিনারা করতে পুলিশের কাছে দাবি জানিয়েছি।’’
গণধর্ষণের দিন কোথায় ছিলেন বিজেপির বহিষ্কৃত বিধায়ক কুলদীপ সিংহ সেঙ্গার, মার্কিন সংস্থা অ্যাপলকে তা জানাতে বলল আদালত। আগামী ৯ অক্টোবর পর্যন্ত সময় দেওয়া হয়েছে অ্যাপলকে। তার মধ্যেই যাবতীয় নথিপত্র আদালতে জমা দিতে হবে তাদের। শনিবার উন্নাওকাণ্ডের শুনানি চলাকালীন শনিবার অ্যাপলকে এই নির্দেশ দেন দিল্লির একটি আদালতের বিচারক ধর্মেশ শর্মা। তবে অ্যাপলের তরফে দু’সপ্তাহের সময় চাওয়া হয়েছিল। আদালতে অ্যাপল ইন্ডিয়ার আইনজীবীর যুক্তি ছিল, ওই দিন কুলদীপ সেঙ্গার কখন, কোথায় গিয়েছিলেন, সেই সংক্রান্ত তথ্য আদৌ মজুত রয়েছে কিনা, তা দেখতে হবে আগে। আবার তথ্য খুঁজে পাওয়া গেলেও, সে গুলি কী অবস্থায় রয়েছে, আদৌ উদ্ধার করা সম্ভব কিনা, পরীক্ষা করে দেখতে হবে তা-ও, যা অত্যন্ত সময় সাপেক্ষ। তবে এর পরেও তাঁদের দু’সপ্তাহ পর্যন্ত সময় দিতে রাজি হননি বিচারক। বরং সমস্ত তথ্যের সত্যতা যাচাই করতে সংস্থার সিস্টেম অ্যানালিস্ট প্রদত্ত একটি শংসাপত্রও আদালতে জমা দেওয়ার নির্দেশ দেন তিনি। আরও পড়ুন: ৩১ ডিসেম্বর পর্যন্ত প্যান ও আধার সংযুক্তিকরণের সময়সীমা বাড়াল কেন্দ্র​ আরও পড়ুন: রাষ্ট্রপুঞ্জে পাকিস্তানকে যোগ্য জবাব দেওয়া এই বিদিশা মৈত্র কে?​ ২০০৭ সালে কুলদীপ সিংহ সেঙ্গার তাঁকে ধর্ষণ করেন বলে অভিযোগ উন্নাওয়ের নির্যাতিতার। ২৮ জুলাই রায়বরেলী যাওয়ার পথে দুর্ঘটনার পর থেকে দিল্লিতেই রয়েছেন তিনি ও তাঁর পরিবারের লোকজন। কিন্তু সেখানে কেউ তাঁদের ঘরভাড়া দিতে রাজি হচ্ছে না বলে জানা গিয়েছে। এ দিন শুনানি চলাকালীন এই ব্যাপারেও আলোচনা করেন বিচারক ধর্মেশ শর্মা। দিল্লি মহিলা কমিশনকে নির্যাতিতা ও তাঁর পরিবারের থাকার ব্যবস্থা করে দিতে বলেন তিনি।
টাকা দিয়ে সাহায্য করবে বলে দরিদ্র পরিবারের কিশোরীকে সন্ধ্যায় দেখা করতে বলেছিল পাড়ার এক পরিচিত যুবক। বিশ্বাস করেছিল মেয়েটি। অভিযোগ, ডেকে নিয়ে গিয়ে ওই ‘দাদা’ আর তার বন্ধু ধর্ষণ করে মেয়েটিকে। পুরো ঘটনা ভিডিয়ো করা হয় মোবাইলে। মেয়েটিকে হুমকি দেওয়া হয়, কাউকে জানালে সেই ভিডিয়ো সোশ্যাল মিডিয়ায় ছড়িয়ে দেওয়া হবে। এমনকী, প্রাণ সংশয়ও হবে তার। সেপ্টেম্বর মাসের এই ঘটনা ঘটলেও মুখ খোলেনি ভাটপাড়ার কিশোরী। কিন্তু ওই দুই যুবক ধর্ষণের ভিডিয়ো পাঠিয়ে দেয় বন্ধুদের হোয়াটস অ্যাপে। তা নজরে পড়ে মেয়েটির এক পরিচিতের। শেষ পর্যন্ত মঙ্গলবার রাতে কিশোরীর বাবা ভাটপাড়া থানায় অভিযোগ দায়ের করেন। বুধবার রাতে গ্রেফতার করা হয়েছে অভিযুক্ত লাল্টু সিংহ এবং বিট্টু কুণ্ডুকে। ব্যারাকপুর আদালত বৃহস্পতিবার তাদের ১৫ দিনের জন্য জেল হেফাজতে পাঠিয়েছে। ধৃতদের বিরুদ্ধে গণধর্ষণের ধারা দেওয়া হয়েছে। পুলিশ জানায়, অভাবের সংসারে ইদানীং মেয়েটি কাজ খুঁজছিল। লাল্টু এবং বিট্টুকেও সে কথা বলে। সেপ্টেম্বরের প্রথম সপ্তাহের এক সন্ধ্যায় তারা এলাকারই একটি বাড়িতে মেয়েটিকে ডেকেছিল। পরে জোর করে একটি পরিত্যক্ত বাড়িতে নিয়ে যায়। সেখানেই মেয়েটিকে ধর্ষণ করা হয় বলে অভিযোগ। 
ধর্ষণে অভিযুক্ত বিজেপি নেতা চিন্ময়ানন্দকে পুলিশ আড়াল করার চেষ্টা করছে বলে অভিযোগ করলেন নির্যাতিতা ছাত্রী। তাঁর দাবি, পুলিশ ওই নেতার বিরুদ্ধে মামলা দুর্বল করে দেওয়ার চেষ্টা করছে। গত কাল চিন্ময়ানন্দকে গ্রেফতার করা হয়েছে ‘ক্ষমতার অপব্যবহার করে যৌন সঙ্গমের জন্য’, যা ‘ধর্ষণের সমতুল্য অপরাধ নয়’। যার প্রেক্ষিতের আইনের ওই পড়ুয়া বলেছেন, ‘‘এই ভয়টাই পাচ্ছিলাম। একে যোগ্য বিচার বলে না।’’ ২৩ বছরের ওই ছাত্রী বলেছেন, ‘‘আমি উত্তরপ্রদেশ পুলিশের বিশেষ তদন্তকারী দলকে ইতিমধ্যেই বিশদে সব বলেছি। উনি কীভাবে আমায় দিনের পর দিন ধর্ষণ করেছেন তা পুলিশ জানে। তার পরেও ৩৭৬ ধারা (ধর্ষণের) দেওয়া হল না।’’ উল্টে চিন্ময়ানন্দের সহযোগীদের বয়ানের ভিত্তিতে ওই ছাত্রীর বিরুদ্ধেই তোলাবাজির অভিযোগ এনেছে পুলিশ। ছাত্রীর বক্তব্য, ‘‘আমার সঙ্গে কোনও ভাবেই ওই মামলার কোনও যোগ নেই। চিন্ময়ানন্দকে বাঁচানোর জন্য এটা পুলিশের চক্রান্ত।’’ পুলিশ জানিয়েছে, শুক্রবার গ্রেফতার হওয়ার পরে যাবতীয় অভিযোগ স্বীকার করে নেন চিন্ময়ানন্দ। নিজের কাজের জন্য তিনি লজ্জিত বলেও জানান। তাঁর ১৪ দিনের জেল হেফাজত হয়েছে। রাজ্যের মুখ্যমন্ত্রীর প্রশংসা করে অভিযোগকারিণী বলেছেন, ‘‘যোগী আদিত্যনাথ একজন ভাল মানুষ। তাঁর জন্যই চিন্ময়ানন্দ শাস্তি পেয়েছেন। তবে যোগীজির সঙ্গে চিন্ময়ানন্দের যোগ নিয়ে যা শুনছি তা দুঃখজনক।’’
নির্যাতিতা ছাত্রীর বয়ানের ভিত্তিতে বিজেপি নেতা ও প্রাক্তন কেন্দ্রীয় মন্ত্রী চিন্ময়ানন্দকে অবশেষে গ্রেফতার করল উত্তরপ্রদেশ পুলিশের বিশেষ তদন্তকারী দল (সিট)। তবে তাঁকে ধর্ষণের অভিযোগে গ্রেফতার করা হয়নি! এই প্রভাবশালী নেতাকে গ্রেফতার করা হয়েছে ‘ক্ষমতার অপব্যবহার করে যৌন সঙ্গমের জন্য’ যা ‘ধর্ষণের সমতুল্য অপরাধ নয়’। এই অভিযোগে এই বিজেপি নেতার সর্বোচ্চ ৫ বছরের কারাদণ্ড ও জরিমানা হতে পারে বলে আইনজীবীদের বক্তব্য। চিন্ময়ানন্দের বিরুদ্ধে ধর্ষণের অভিযোগ না দেওয়ায় ক্ষোভ জানান ওই ছাত্রী। এ দিন চিন্ময়ানন্দের সহযোগীদের দেওয়া বয়ানের ভিত্তিতে ওই ছাত্রীর বিরুদ্ধে তোলাবাজির অভিযোগ আনা হয়েছে। ওই ছাত্রী বলেন, ‘‘মুখ্যমন্ত্রী যোগী আদিত্যনাথের জন্য আজ চিন্ময়ানন্দ গ্রেফতার হলেন। বারবার বলেছি উনি আমায় ধর্ষণ করেছেন। তা সত্ত্বেও ওঁর বিরুদ্ধে সেই ধারা দেওয়া হয়নি।’’ অভিযোগকারিণী ওই আইনের ছাত্রী ৫ দিন আগে আদালতের সামনে বয়ান রেকর্ড করেন। সেখানে তিনি জানান, কলেজে ভর্তি হওয়ার পর থেকে এক বছর ধরে তাঁকে যৌন নির্যাতন করেছেন ৭৩ বছরের চিন্ময়ানন্দ। তাঁর একটি স্নানের ভিডিয়ো দেখিয়ে লাগাতার তাঁকে ব্ল্যাকমেল করতেন ওই বিজেপি নেতা। ছাত্রীর দাবি, চশমায় লাগানো গোপন ক্যামেরার মাধ্যমে সে সব রেকর্ড করেন তিনি। সেই ভিডিয়োই পুলিশের হাতে তুলে দেন। সুপ্রিম কোর্ট নিযুক্ত সিটের প্রধান নবীন আরোরা বলেন, ‘‘ওই ভিডিয়োগুলি দেখানোর পরে সেগুলি সত্যি বলে মেনে নেন চিন্ময়ানন্দ। বলেন, তিনি লজ্জিত।’’ প্রাক্তন বিজেপি সাংসদ চিন্ময়ানন্দকে গ্রেফতারে পুলিশের বিরুদ্ধে গড়িমসির অভিযোগ উঠেছিল। নবীনের দাবি, ‘‘সব দিক দিয়ে নিশ্চিত না হয়ে ওঁকে গ্রেফতার করা সম্ভব ছিল না। গত দু’দিন ধরে স্বামী অসুস্থ। সব অভিযোগ স্বীকার করেছেন তিনি।’’ চিন্ময়ানন্দের আইনজীবী পূজা সিংহ বলেন, ‘‘আজ সকাল পৌনে ন’টা নাগাদ স্বামীজিকে তাঁর বাড়ি থেকে গ্রেফতার করা হয়েছে।’’ গ্রেফতারের পরে পুলিশের এক উচ্চপদস্থ কর্তার গাড়িতে শাহজহানপুরের হাসপাতালে নিয়ে যাওয়া হয় চিন্ময়ানন্দকে। উত্তরপ্রদেশে একাধিক আশ্রম ও শিক্ষাপ্রতিষ্ঠান চালান প্রাক্তন এই বিজেপি সাংসদ। অভিযোগ ওঠার পরেও এক মাস তাঁকে গ্রেফতার করেনি পুলিশ। ছাত্রীর তরফে ধর্ষণের অভিযোগ করা হলেও তা গ্রহণ করেনি উত্তরপ্রদেশ পুলিশ।
প্রত্যন্ত গ্রাম থেকে শিল্প শহর— গত এক মাসে বেশ কয়েকটি ধর্ষণ এবং খুনের ঘটনা সামনে এসেছে পূর্ব মেদিনীপুরে। একের পর এক ঘটনা নারী নিরাপত্তার বিষয়টিকে যেমন নাড়া দিয়েছে, তেমনই প্রশ্ন উঠেছে নির্যাতিতাদের মনের যত্নে, আইনি সহায়তায় কতটা প্রস্তুত এই জেলা। মনোবিদরা জানাচ্ছেন, ধর্ষণ, নির্যাতন বা খুনের চেষ্টার মতো হিংসার ঘটনায় আক্রান্ত মহিলারা মন ভেঙে চুরমার হয়ে যায়। তাঁদের স্বাভাবিক জীবনে ফিরিয়ে আনতে তখন খুবই জরুরি কাউন্সেলিং। সঙ্গে নিরাপদ আবহ। জেলা সমাজ কল্যাণ দফতর এবং স্বাস্থ্য দফতর সূত্রের খবর, নির্যাতিতাদের নিরাপদ জায়গায় রেখে কাউন্সেলিংয়ের বিষয়টি প্রশাসনের নজরে রয়েছে। নির্যাতিতা নাবালিকাদের সুরক্ষা এবং যত্নের জন্য একটি আবাসিক হোম রয়েছে কাঁথিতে। আর মহিলাদের জন্য তমলুক, হলদিয়া ও কাঁথিতে রয়েছে তিনটি ‘স্বাধার গৃহ’। ওই হোমগুলিতে নির্যাতিত শিশু-নাবালিক ও  মহিলাদের নিয়মিত কাউন্সেলিং করা হয়। সে জন্য প্রতি হোমে কাউন্সেলরও রয়েছেন।  জেলা শিশু সুরক্ষা ইউনিট, জেলা সদর হাসপাতাল এবং মহকুমার হাসপাতালগুলিতেও কাউন্সলের রয়েছেন। তমলুকের জেলা হাসপাতাল সূত্রের খবর, সেখানে কোনও ‘সাইকিয়াট্রিক ওয়ার্ড’ নেই। তবে ‘মানসিক রোগ’ বিভাগে কাউন্সেলিংয়ের ব্যবস্থা রয়েছে। হাসপাতাল সুপার গোপাল দাস বলেন, ‘‘হাসপাতালের বহির্বিভাগে দু’জন মানসিক রোগের বিশেষজ্ঞ রয়েছেন। সেখানে নির্যাতিত শিশু-মহিলাদের চিকিৎসা এবং কাউন্সেলিংয়ের ব্যবস্থা রয়েছে।’’ ধর্ষণ বা নারী নির্যাতনের ঘটনায় নির্যাতিতাদের আইনি পরিষেবা দেওয়ার কী ব্যবস্থা রয়েছে জেলায়?  সমাজ কল্যাণ দফতর এবং জেলা মহিলা সুরক্ষা দফতর সূত্রের খবর, কোনও নির্যাতিতা থানায়, নারী ও শিশু সুরক্ষা দফতরে অভিযোগ জানানোর পরে বিষয়টি আদালতে আসে। আদালত সেটি পুলিশকে বা জেলা মহিলা সুরক্ষা বিভাগকে তদন্ত করতে দেন। আবার কোনও ক্ষেত্রে নির্যাতিতা আর্থিক ভাবে দুর্বল হলে জেলা মহিলা সুরক্ষা বিভাগের তরফে ‘ডিসট্রিক্ট লিগ্যাল সার্ভিস অথরিটি’র সঙ্গেও তাঁদের যোগাযোগ করিয়ে দেওয়া হয়। আইনি শিবিরও বসে বলে জানা গিয়েছে।        জেলায় একাধিক ধর্ষণের ঘটনা যেমন সামনে এসেছে, তেমনই অভিযুক্তদের শাস্তির দাবি চেয়ে হয়েছে প্রতিবাদ মিছিল। অনেক ক্ষেত্রেই দেখা গিয়েছে নির্যাতিতার ছবি বা নাম প্রকাশ্যে এনেই ওই মিছিল হয়েছে। অথচ, সুপ্রিম কোর্টের নির্দেশ মতো ওই ধরনের ঘটনায় কোনও নির্যাতিতার পরিচয় সামনে আনা যাবে না। প্রাথমিকভাবে স্থানীয় এবং আইনজীবীদের একাংশ জানাচ্ছেন, ওই রায় প্রসঙ্গে আমজনতার সচেতনতার অভাবের ফলেই এমনটা হচ্ছে। সেক্ষেত্রে এ বিষয়ে সচেতন করতে কি আদৌ উদ্যোগী জেলা প্রশাসন? পূর্ব মেদিনীপুরের জেলাশাসক তথা জেলা মহিলা সুরক্ষা সমিতির চেয়ারম্যান পার্থ ঘোষ বলেন, ‘‘শিশু এবং মহিলাদের উপর নির্যাতন রোধে এবং অন্য সামাজিক সচেতনতা বৃদ্ধির জন্য কিছু পদক্ষেপ করা হয়েছে। সচেতনতা বাড়াতে হোম কর্তৃপক্ষগুলিকে নিয়ে আলোচনা করা হচ্ছে।’’
জেলায় একের পর এক জায়গায় আক্রান্ত মহিলারা। ধর্ষণ, গণ-ধর্ষণ চলছে একের পর এক। পথেঘাটে বেরোতে নতুন করে আতঙ্কে ভুগছেন মহিলারা।  শিল্পশহর হলদিয়া থেকে পূর্ব মেদিনীপুরের অন্যতম মহকুমা শহর কাঁথি, কোলাঘাট থেকে ভগবানপুর—রাস্তাঘাটে আলো না থাকা, সন্ধের পরে পর্যাপ্ত গাড়ির অভাব, সুনসান পথে মহিলাদের কটূক্তি, ‘নিরাপত্তা’ নিয়ে চিন্তা ছিল বরাবরই। গত এক মাসে পর পর ধর্যণ, শ্লীলতাহীনি, খুনের ঘটনায় তা এ বার আতঙ্কে পরিণত হয়েছে। ভয় চেপে বসছে এতটাই যে ঘরের মেয়ে পড়তে গেলে বা বাইরে কাজে গেলে না ফেরা পর্যন্ত দুশ্চিন্তায় থাকছেন পরিজনেরা। কোলাঘাট, হলদিয়ায় গত কয়েক দিনের মধ্যে পর পর নারী নির্যাতনের ঘটনায় পুলিশ-প্রশাসনের ভূমিকা নিয়ে ইতিমধ্যেই নানা প্রশ্ন উঠে গিয়েছে। অনেকের অভিযোগ, জেলার বিভিন্ন এলাকায় বিশেষ করে শিল্পাঞ্চলে দুষ্কৃতীমূলক কাজকর্ম নিয়ন্ত্রণে পুলিশের তৎপরতা নেই বললেই নচলে। পুলিশি নিষ্ক্রিয়তার সুযোগ নিয়েই দুষ্কৃতীরা কলরা তুলে ঘুরে বেড়াচ্ছে।      গত ১ সেপ্টেম্বর হলদিয়ার দুর্গাচকে কাজ সেরে বাড়ি ফেরার পথে আক্রান্ত হয়েছিলেন এক মহিলা। অভিযোগ-রাস্তার পাশে পুকুর লাগোয়া একটি ঝোপের ভেতর চারজন যুবক ধর্ষণ করেছিল তাকে। তারও কিছুদিন আগে কাঁথির গিমাগেড়িয়া এলাকায় রাস্তা দিয়ে নামাল যাওয়ার পথে এক মহিলার শ্লীলতাহানীর চেষ্টা করা হয় বলে অভিযোগ উঠেছিল। গত দু’মাসে রাস্তায় বেরিয়ে আক্রান্ত হয়েছেন এরকম মহিলাদের সংখ্যা একাধিক। স্বাভাবিকভাবে, বিভিন্ন এলাকার রাস্তাঘাট নিয়ে আতঙ্কের কথা জানাচ্ছেন মহিলারাই। হলদিয়ার ব্রজলাল চক থেকে চৈতন্যপুরের দিকে একটি রাস্তা গিয়েছে। পাশাপাশি দুটি হাই স্কুলের ছাত্রী এবং শিল্প শহরে কাজের সুবাদে যাতায়াত করেন অনেক মহিলারাই। নাম প্রকাশে অনিচ্ছুক এক স্কুলছাত্রীর দাবি, চৌরাস্তার মোড়ের কাছে সব সময় ‘রোমিও’ দের উপদ্রব। রাস্তা দিয়ে হাঁটার সময় নানা কটূক্তি ভেসে আসে আমাদের লক্ষ্য করে। কখনও কখনও কাগজের ঢেলাও ছুড়ে মারা হয়। রোজ স্কুলে যাওয়ার সময় বা স্কুল থেকে ফেরার পথে রাস্তার ওই অংশ পেরোতে ভয়ে ভয়ে থাকি।’’ আতঙ্কিত হলদিয়ার বিধানচন্দ্র রায় মেডিক্যাল কলেজের পাশের রাস্তা দিয়ে প্রতিদিন যাতায়াতকারী এক তরুণীও। কদমতলা থেকে হলদিয়ার একমাত্র বেসরকারি মেডিক্যাল কলেজ হাসপাতাল পর্যন্ত রাস্তাজুড়ে পথবাতি বসিয়েছে হলদিয়া উন্নয়ন কর্তৃপক্ষ। কিন্তু স্থানীয় লোকজনই জানালেন, সন্ধ্যার পর আলো থাকলেো রাস্তা খুব নির্জন হয়ে যায়। সুনসান রাস্তায় আলো থাকলেও হঠাৎ বাইকে করে এসে কেউ মহিলাদের আক্রমণ করলে কী করার আছে! ফলে অনেকেই সন্ধ্যার পর ওই রাস্তা দিয়ে যাওয়ার দরকার হলে একা নয়, দল বেঁধে যাতায়াত করেন। একই রকম পরিস্থিতি সিটি সেন্টার থেকে পুরসভার দিকে যাওয়ার রাস্তাতেও। সারি সারি পথবাতি লাগানো থাকলেও সন্ধ্যা নামার পর রাস্তায় লোকজন একেবারে থাকে না বললেই চলে। সিটি সেন্টারের রেস্তোরাঁ থেকে রাতে বাড়ি ফেরেন টাউনশিপের এক মহিলা। তাঁর দাবি-রাস্তায় আলো থাকলেও লোকের দেখা মেলে না। ভয়ে ভয়েই প্রতিদিন যাতায়াত করতে হয়। শুধু হলদিয়া নয়, কাঁথি শহরে ও কলেজ থেকে জালাল খান বাড় রাস্তা ধরে সেন্ট্রাল বাসস্ট্যান্ড পৌঁছনো যায়। ওই রাস্তা দিয়ে মহাকুমার বিভিন্ন প্রান্ত থেকে আসা কলেজ পড়ুয়া ছাত্রীরা যাতায়াত করেন। অভিযোগ, স্থানীয় যুবকদের কটূক্তি এবং অশালীন আচরণের শিকার হতে হয়েছে একাধিক ছাত্রীক। কয়েকজন ইভটিজারকে গ্রেফতারও করেছিল কাঁথি থানার পুলিশ। কিন্তু ওই পর্যন্তই। ওই রাস্তায় পুলিশের নিয়মিত টহলদারি দেখা যায় না বলে অভিযোগ কলেজ ছাত্রীদের। গিমাগেড়িয়ায় ইদানীং পথবাতি বসানো হয়েছে পঞ্চায়েতের উদ্যোগে। কিন্তু তারপরেও পুরোপুরি আতঙ্ক মুক্ত নন মহিলারা। সব ক্ষেত্রেই অভিযোগ, জেলার যে সব রাস্তায় লোক যাতায়াত কম সেই সব রাস্তায় পুলিশের নজরদারি থাকে না। আর তারই সুযোগ নেয় দুষ্কৃতীরা। হলদিয়ায় রাস্তাগুলির রাতের নিরাপত্তা প্রসঙ্গে এসডিপিও তন্ময় মুখোপাধ্যায় বলেন, ‘‘শহরের প্রতিটি রাস্তায় সন্ধ্যার পর থেকে পুলিশের গাড়ি টহল দেয়। সব গাড়িতেই জিপিএস যন্ত্র লাগানো থাকে। তাই পুলিশের গাড়ি কখন কোন রাস্তায় টহল দেয়, সে খবরও আমাদের কাছে থাকে।’’
ঘটনার পর কেটে গিয়েছে প্রায় দেড় দিন। কিন্তু খাস হলদিয়া শহরের বুকে তেরো বছরের এক নাবালিকাকে ধর্ষণ করে খুনের ঘটনা এখনও দগদগে। এলাকার বাসিন্দারা ভাবতে পারছেন না, ফুটফুটে মেয়েটা আর নেই। সেই সঙ্গে তাঁরা এখনও মানতে পারছেন না, প্রতিবেশী যে যুবককে ‘কাকু’ বলে ডাকত মেয়েটা, সে-ই এমন সর্বনাশা কাণ্ড ঘটিয়েছে। ঘটনায় অভিযুক্ত সুজন পাত্রকে শনিবারই গ্রেফতার করেছিল পুলিশ। রবিবার তাকে হলদিয়া মহকুমা আদালতে হাজির করা হলে এক দিন জেল হেফাজতের নির্দেশ দেন বিচারক। যদিও পুলিশের তরফে সাত দিনের হেফাজতের আবেদন করা হয়েছিল। তবে রবিবার ছুটির দিনে পকসো আদালত বন্ধ থাকায় একদিনের জন্য জেল হেফাজতের নির্দেশ হয়। আজ, সোমবার ধৃতকে ফের অভিযুক্তকে আদালতে হাজির করানো হবে। আর ওই নাবালিকার মৃতদেহ ময়নাতদন্তের জন্য পাঠানো হয়েছে মেদিনীপুর মেডিক্যাল কলেজে। নিহত নির্যাতিতা ছাত্রীর বাবা পেশায় টোটো চালক। তার এক ভাই ও বোনও রয়েছে। বাবার পাশে দাঁড়াতে চেষ্টার কসুর ছিল না সপ্তম শ্রেণির ওই ছাত্রীর। অভাবের সঙ্গে লড়াই করেই পড়াশোনা করছিল সে। সেই সঙ্গে বাড়ি বাড়ি গিয়ে ফুল বিক্রি করত। কখনও আবার ফুলের দোকানে গিয়ে মালা গেঁথে রোজগারের চেষ্টা করত সংসারের কিছুটা সুরাহার জন্য। সেই মেয়ের এমন মৃত্যুতে শোকস্তব্ধ গোটা এলাকা। অনেকে আবার আতঙ্কিতও। এলাকার বাসিন্দা কাজল দাস বলেন, ‘‘প্রায় সতেরো বছর ধরে এ পাড়ায় রয়েছি। কোনও দিন এই ঘটনা ঘটেনি। প্রতিবেশীরাই যদি এমন কাণ্ড ঘটায়, বিশ্বাস করব কাকে! নিজের মেয়েকে নিয়েও দুশ্চিন্তা হচ্ছে।’’ এলাকায় ফিরে এসেছে অভিযুক্ত সুজনের পরিবার। পুলিশ সুজনের বাড়ি ‘সিল’ করে দেওয়ায় তার স্ত্রী পূর্ণিমা রয়েছেন ওই এলাকাতেই এক আত্মীয়ের বাড়িতে।  পূর্ণিমাও কড়া গলায় বলছেন, ‘‘যে বাড়িতে আমার স্বামী এই নোংরা কাজ করতে পেরেছে, সেই বাড়িতে আমি আর ঢুকব না।’’ এই ঘটনায় ঘুচে গিয়েছে রাজনীতির দূরত্বও। রবিবার নিহত নাবালিকার বাড়িতে যান হলদিয়ার সিপিএ বিধায়ক তাপসী মণ্ডল। তিনি বলেন, ‘‘পরিবারের পাশে আছি। অভিযুক্তের দৃষ্টান্তমূলক শাস্তির দাবি করছি।’’ এলাকার তৃণমূল নেত্রী গার্গী মুখোপাধ্যায়েরও বক্তব্য, ‘‘একটা ফুটফুটে কিশোরীর এই পরিণতি কোনও ভাবে মেনে নেওয়া যায় না। দোষীকে শাস্তি পেতেই হবে।’’ বিজেপি মহিলা মোর্চার নেত্রী নমিতা সামন্তের কথায়, ‘‘আমরা প্রশাসনের কাছে দোষীর শাস্তির আর্জি জানাব। সব রকম ভাবেই ওই পরিবারের পাশে থাকবে আমাদের দল।’’ এ সব ছাপিয়ে নিহত নাবালিকার মায়ের হাহাকার, ‘‘এক ছুটে যে মেয়ে ঘর থেকে বেরিয়ে গেল, সে আর ফিরল না। এ রকম মর্মান্তিক ভাবে কেউ কাউকে মারতে পারে!’’
গত পনেরো দিনে তিন তিনটি ঘটনা। প্রত্যেকটিই ধর্ষণের। একটি ক্ষেত্রে অভিযোগ তো আবার গণধর্ষণের। কলকারখানা আর বন্দরের শহর হলদিয়ায় এখন প্রশ্নের মুখে মেয়েদের নিরাপত্তা। প্রশ্নের মুখে পুলিশ-প্রশাসনের ভূমিকাও।  শিল্প সংস্থার চাকচিক্য, ঝাঁ-চকচকে মল, মাল্টিপ্লেক্সের শহর হলদিয়া পূর্ব মেদিনীপুর তো বটেই, রাজ্যেরই অন্যতম শহর এলাকা। কিন্তু সেই চমকের নীচেই যে অন্ধকার, পরপর তিনটি ধর্ষণের ঘটনায় তা সামনে এসে গিয়েছে। সঙ্গে চেপে বসেছে ভয়। শহরে রয়েছে একাধিক বেসরকারি ইঞ্জিনিয়ারিং কলেজ, মেডিক্যাল কলেজ, বহু শিল্প সংস্থা এবং কর্পোরেট অফিস। নারী-পুরুষ নির্বিশেষে পড়াশোনা বা কাজের সূত্রে রাত পর্যন্ত পথেঘাটে চলাফেরা করেন। প্রশ্ন উঠছে, তাঁরা সবাই সুরক্ষিত তো!  গত পনেরো দিনে তিনটি ধর্ষণের ঘটনা তোলপাড় করে দিয়েছে শিল্প-বন্দর শহরকে। গত ১ সেপ্টেম্বর দুর্গাচকের এক মহিলা চার যুবকের বিরুদ্ধে গণধর্ষণের অভিযোগ দায়ের করেন। অভিযোগ ছিল, কাজ সেরে রাতে বাড়ি ফেরার সময় ওই চার যুবক তাঁকে রাস্তা থেকে জোর করে তুলে নিয়ে গিয়ে পাশের পুকুর লাগোয়া ঝোপে নিয়ে গিয়ে ধর্ষণ করে। পুলিশ অভিযুক্ত চার যুবককেই গ্রেফতার করেছে। দ্বিতীয় অভিযোগটি দায়ের হয় গত ৬ সেপ্টেম্বর। সে ক্ষেত্রে অভিযুক্ত আবার পুলিশ আধিকারিক! অভিযোগ, স্বামীর বিরুদ্ধে দায়ের হওয়া মামলা সম্পর্কে তথ্য জানতে এসে ভবানীপুর থানার এক পুলিশ আধিকারিকের ‘কুনজরে’ পড়েন এক মহিলা। প্রথমে তাঁকে প্রলোভন দেখানো হয়। পরে স্বামীকে প্রাণে মারার ভয় দেখিয়ে মহিলাকে একাধিকবার ধর্ষণ করা হয় বলে অভিযোগ। অভিযুক্ত আধিকারিককে পুলিশ লাইনে ক্লোজ করা হয়েছে। ব্যবস্থা বলতে ওইটুকুই।  আর শুক্রবার রাতের ঘটনায় তো শিউরে উঠছে গোটা শহর। পুর এলাকার মধ্যেই এক নাবালিকাকে প্রতিবেশী যুবক টিভি দেখার নাম করে ডেকে জোর করে মদ্যপান করিয়ে ধর্ষণ করেছে বলে অভিযোগ। তারপর শ্বাসরোধ করে মেয়েটিকে খুন করে বস্তায় ভরে দেহ লোপাটের চেষ্টাও করে অভিযুক্ত। তবে হাতেনাতে ধরা পড়ে যায় সে। পুলিশ তাকে গ্রেফতার করেছে।  একের পর এক ধর্ষণের ঘটনায় আতঙ্কিত শহরের নানা বয়সী মহিলারা। হলদিয়া টাউনশিপের বাসিন্দা সরকারি কর্মচারী মানসী বেরা বলেন, ‘‘সিটি সেন্টারে নাইট শোয়ে সিনেমা দেখে প্রায়ই বান্ধবীরা বাড়ি ফিরি। ফিরতে  ফিরতে রাত ১১টা বেজে যায়। এ সব শোনার পরে তো সত্যি ভয় লাগছে।’’ সদ্য কলেজ উত্তীর্ণ হলদিয়ার দুর্গাচকের বাসিন্দা স্বাগতা প্রামাণিকেরও বক্তব্য, ‘‘টিউশন সেরে রাত এগারোটায় বাড়ি ফিরি। এ রকম ঘটনা ঘটতে থাকলে তো আর রাতে বাইরে বেরোনো যাবে না।’’ প্রশ্ন উঠেছে রাতের শহরে পুলিশের ভূমিকা নিয়েও। যদিও পুলিশ বলছে, ধর্ষণের প্রতিটি অভিযোগের ক্ষেত্রেই দ্রুত পদক্ষেপ করা হয়েছে। শহরের নিরাপত্তাও যথাযথ রয়েছে। হলদিয়ার এসডিপিও তন্ময় মুখোপাধ্যায় বলেন, ‘‘তিনটিই বিচ্ছিন্ন ঘটনা। সাধারণ মানুষের নিরাপত্তা নিয়ে অযথা আতঙ্কিত হওয়ার কোনও কারণ  দেখছি না। হলদিয়ার রাস্তাঘাটে পুলিশ টহল দিচ্ছে। রাতেও আমরা গাড়ি নিয়ে টহলদারির  ব্যবস্থা করেছি।’’
বছর তেরোর মেয়েটির বাড়িতে টিভি নেই। হামেশাই পছন্দের অনুষ্ঠান দেখতে সে চলে যেত পড়শিদের বাড়িতে। রাতে প্রতিবেশী ‘কাকু’ টিভি দেখতে বাড়িতে ডাকায় তাই কিচ্ছুটি মনে হয়নি তার। সেই বাড়ি থেকেই ছটফটে মেয়েটার বস্তাবন্দি দেহ মিলল শুক্রবার গভীর রাতে। ধর্ষণ করে খুনের অভিযোগ উঠল পড়শি ‘কাকু’র বিরুদ্ধেই। অভিযুক্তের বয়স বছর পঁয়ত্রিশ। তার সতেরো পেরনো মেয়ের বিয়ে হয়েছে একমাস আগে। নাবালিকাকে ধর্ষণ করে খুনের এই অভিযোগে শুক্রবার রাত থেকেই তোলপাড় হলদিয়া। অভিযুক্ত সুজন পাত্র দিনমজুরির পাশাপাশি নাম-সংকীর্তনও করেন। ধর্ষণ-খুনের অভিযোগে তাকে গ্রেফতার করেছে পুলিশ। হলদিয়ার এসডিপিও তন্ময় মুখোপাধ্যায় বলেন, ‘‘ওই নাবালিকার বাবা মেয়েকে ধর্ষণ করে খুনের অভিযোগ দায়ের করেছেন। ধৃতকে জিজ্ঞাসাবাদ করা হচ্ছে।’’ নিহত নাবালিকা সপ্তম শ্রেণির ছাত্রী ছিল। তার এক ভাই ও বোন রয়েছে। নাবালিকার বাবা পেশায় টোটো চালক। শুক্রবার রাত ১১টা নাগাদ মেয়ে যখন সুজনের বাড়িতে গিয়েছিল, তখন তিনি বাড়িতে ছিলেন না। স্থানীয় সূত্রে খবর, রাতে এলাকায় ষাঁড় ঘুরে বেড়াচ্ছে শুনে ছটফটে মেয়েটি বাইরে বেরোয়। রাত ১১টা নাগাদ সুজন তাকে টিভি দেখার নাম করে বাড়িতে ডেকে নিয়ে যায় বলে অভিযোগ। সুজনের স্ত্রী মেয়ের শ্বশুরবাড়িতে গিয়েছিলেন। বাড়িতে একাই ছিলেন সুজন। অভিযোগ, নাবালিকা এলে তাকে জোর করে মদ্যপান করিয়ে ধর্ষণ করে সুজন। পরে বস্তা চাপা দিয়ে শ্বাসরোধ করে তাকে খুন করা হয়। রাত ১২টাতেও মেয়ে বাড়ি না ফেরায় খোঁজ শুরু করেন পরিজন ও প্রতিবেশীরা। তখনই সুজনের বাড়ি থেকে গোঙানির শব্দ শুনতে পান কয়েক জন যুবক। তাঁরা সুজনকে বাড়ির দরজা খুলতে বললে সে প্রথমে  রাজি হয়নি। শেষে জোর  করেই তাঁরা সুজনের বাড়িতে ঢোকেন এবং বস্তার মধ্যে ওই নাবালিকাকে উদ্ধার করেন। তত ক্ষণে অবশ্য গোঙানি থেমে গিয়েছে। নিথর হয়ে গিয়েছে শরীরটা। হাতেনাতে সুজনকে ধরে ফেলে মারধর করেন স্থানীয়রা। পুলিশ এসে তাঁকে আটক করে। নাবালিকার দেহ ময়না-তদন্তে পাঠানো হয়।  মেয়েহারা বাবার হাহাকার, ‘‘যার নিজের একটা মেয়ে রয়েছে, যাকে আমার মেয়ে কাকু বলে ডাকত, সে কী ভাবে এমন কাণ্ড ঘটাল সত্যি বুঝে উঠতে পারছি না।’’ সঙ্গে তাঁর আর্জি, ‘‘সুজনের দৃষ্টান্তমূলক শাস্তি হোক। যাতে ভবিষ্যতে এমন কাজ করার সাহস কেউ না-পায়।’’ আর সুজনের স্ত্রী পূর্ণিমা বলছেন, ‘‘আঠারো বছরের দাম্পত্য জীবন আমাদের। কোত্থেকে যে কী হল বুঝতে পারছি না। আমি আর আমার মেয়ে এখন মুখ দেখাবই বা কী করে!’’ 
গঙ্গারামপুরে এক তরুণীকে ধর্ষণ ও খুনের ঘটনায় শুরু হল রাজনৈতিক দড়ি টানাটানি। অভিযুক্তের ফাঁসির দাবিতে বৃহস্পতিবার মাঠে নেমে পড়ল দক্ষিণ দিনাজপুর জেলা তৃণমূল ও বিজেপি।  তৃণমূল এ দিন দাবি করেছে, অভিযুক্তকে দ্রুত গ্রেফতার করা না হলে অচল করে দেওয়া হবে জেলা। অভিযুক্তের ফাঁসির দাবিও জানিয়েছে শাসক দল। অন্যদিকে পিছিয়ে নেই বিজেপিও। এ দিন দলের সাংসদ লকেট চট্টোপাধ্যায়ের দাবি, নির্যাতিতা ওই তরুণী বিজেপির সমর্থক ছিলেন। বিজেপির বালুরঘাটের সাংসদ সুকান্ত মজুমদারও অভিযুক্তের ফাঁসির দাবি জানিয়েছেন। তবে দিনের শেষে পুলিশ সূত্রের খবর, হিলি থেকে গ্রেফতার করা হয়েছে অভিযুক্ত যুবককে। বাংলাদেশ পালিয়ে যাওয়ার ছক কষেছিল সে। এই ঘটনার সঙ্গে আর যারা যুক্ত রয়েছে তাদেরও দ্রুত গ্রেফতার করা হবে বলে পুলিশ জানিয়েছে। গঙ্গারামপুর থানার আইসি পুর্ণেন্দু কুণ্ডু বলেন, ‘‘মূল অভিযুক্ত ধরা পড়েছে। সে দোষও স্বীকার করেছে।’’ ওই তরুণীকে ধর্ষণ ও খুনের ঘটনা গত শনিবারের। পুলিশ সূত্রের খবর, ওইদিন গঙ্গারামপুরের জাহাঙ্গিরপুরের পাঠানপাড়া এলাকায় পুনর্ভবা নদীর ধার থেকে নির্যাতিতার অর্ধনগ্ন দেহ উদ্ধার হয়। এলাকারই বাসিন্দা এক যুবক ওই মেয়েটিকে প্রেমের প্রস্তাব দেয়। মেয়েটি প্রস্তাবে রাজি না হওয়ায় তাঁকে ডেকে নিয়ে গিয়ে ধর্ষণ করে ওই যুবক। তারপর ধারালো অস্ত্র দিয়ে কুপিয়ে খুন করে নদীর ধারে ফেলে রাখা হয়। এ দিন অভিযুক্তের ফাঁসির দাবিতে গঙ্গারামপুরের প্রাক্তন তৃণমূল বিধায়ক সত্যেন রায় ‘রাজবংশী জনজাগরণ চেতনা মঞ্চে’র ব্যানারে গঙ্গারামপুর থানা ঘেরাও করেন। এর আগে কয়েক হাজার রাজবংশী সম্প্রদায়ের মহিলা-পুরুষকে নিয়ে মিছিল করেন। জাতীয় সড়ক অবরোধ করে দীর্ঘক্ষণ বিক্ষোভ দেখান। বিদ্যুৎ দফতরের একটি গাড়িও ভাঙচুর করা হয় বলে অভিযোগ। সত্যেন বলেন, ‘‘১২ ঘণ্টার মধ্যে অভিযুক্তকে গ্রেফতার না করা হলে আমরা গোটা জেলা অচল করে দেব। অভিযুক্তের ফাঁসি না হওয়া পর্যন্ত আন্দোলন থামবে না।’’ অন্যদিকে, ঘটনার গুরুত্ব বুঝে তড়িঘড়ি দুপুরেই বিজেপি সাংসদ সুকান্ত নির্যাতিতার বাড়ি যান। সুকান্ত বলেন, ‘‘প্রশাসন বিষয়টি ধামাচাপা দিতে চাইছে। আমরা অভিযুক্তের ফাঁসির দাবি করছি।’’  আজ, শুক্রবার নির্যাতিতার বাড়িতে যাওয়ার কথা সাংসদ লকেটেরও। এ দিন সকালে কলকাতা থেকে বালুরঘাটে পৌঁছন লকেট। বালুরঘাটের একটি বেসরকারি লজে সাংগঠনিক বৈঠকের শেষে লকেট দাবি করেন, গঙ্গারামপুরে তাঁদের দলীয় সমর্থক তরুণীকে গণধর্ষণ করে খুন করা হয়েছে। অভিযুক্ত এখনও গ্রেফতার হয়নি বলে অভিযোগ করে তিনি জানান, শুক্রবার তিনি নির্যাতিতার বাড়ি যাবেন।
ধূপগুড়ির স্কুল ছাত্রীকে গণধর্ষণ এবং খুনের মামলায় চার্জ গঠনের প্রক্রিয়া শুরু হল জলপাইগুড়ি জেলা আদালতে। বৃহস্পতিবার এই মামলার চার্জ গঠন ছিল। এ দিন অবশ্য চার্জ গঠন হয়নি। সরকার পক্ষ তফসিলি জাতি এবং উপজাতিদের উপর অত্যাচারের আইনে বিচার চেয়েছিলেন। অভিযুক্তদের পক্ষের আইনজীবী আদালতে দাবি করেন, নিহত ছাত্রী এবং অভিযুক্তদের অনেকেই তফসিলি জাতি সম্প্রদায়ের। সে কারণে এই আইন বলবৎ হবে কি না, সে প্রশ্ন তোলা হয়। অভিযুক্তদের তরফে দাবি করা হয়, এই আইন বলবৎ হবে কি না, তা নিয়ে একটা শুনানি প্রয়োজন। ২৮ নভেম্বর সেই শুনানি হবে বলে এ দিন ধার্য হয়েছে।  ২০১৪ সালের সেপ্টেম্বরে সালিশি সভায় বাবাকে মারধরের প্রতিবাদ করায় ধূপগুড়ির দশম শ্রেণির ছাত্রীকে মাতব্বরেরা গণধর্ষণ করে খুন করে বলে অভিযোগ উঠেছিল। এ দিন জেলা আদালতে এসেছিলেন নির্যাতিতার বাবা। তিনি বলেন, “পাঁচ বছর হয়ে গেল, এখনও বিচার পেলাম না। নানা অজুহাতে মামলা পিছিয়ে দেওয়ার চেষ্টা চলছে।” পাঁচ বছর আগে ধূপগুড়িতে রেল লাইনের পাশ থেকে দশম শ্রেণির ছাত্রীর ছিন্নভিন্ন বিবস্ত্র দেহ উদ্ধার হয়। পরিবারের দাবি, আগের রাতেই পাড়ায় সালিশি সভায় বাবাকে মারধরের প্রতিবাদ করেছিল ছাত্রীটি। প্রতিবাদ করায় ছাত্রীকে মারধর করে থুতু চাটার নির্দেশ দেওয়ার অভিযোগ ওঠে। পরিবারের দাবি, কোনও মতে হাত ছাড়িয়ে পালিয়ে যায় ছাত্রীটি। অভিযোগ, সভা থেকেই কয়েক জন ছাত্রীর পিছু ধাওয়া করে। সারারাত নিখোঁজ থাকার পর পরদিন রেল লাইনে বিবস্ত্র দেহ উদ্ধার হয়। সে দিন রেলপুলিশের কাছে তৃণমূল নেতা সহ ১৪ জনের নামে গণধর্ষণ করে খুনের অভিযোগ দায়ের করে ছাত্রীর বাবা।  শাসক দলের নেতাদের নাম জড়ানোয় সারা রাজ্যে চাঞ্চল্য ছড়িয়ে পড়েছিল। নাগরিক মঞ্চ তৈরি করে প্রতিবাদ শুরু হয় ধূপগুড়িতে। জেলা তৃণমূলের তরফ থেকে গোড়া থেকেই বারবার দাবি করা হয়েছে, ধূপগুড়ির ঘটনার সঙ্গে দলের কোনও যোগ নেই। ছাত্রীর পরিবারকে ঘর ছাড়া হতে হয়েছিল বলে দাবি। কিছু দিন পরে মামলার মূল সাক্ষীর দেহ উদ্ধার হয়। সেই মামলায় পুলিশ নির্যাতিতা ছাত্রীর বাবা এবং মামাকে গ্রেফতার করে। নাগরিক মঞ্চ প্রশ্ন তোলে, নিজের মেয়ের খুনের মামলায় প্রধান সাক্ষীকে বাবা খুন করবেন কেন?  এ দিন বৃহস্পতিবার জলপাইগুড়ি জেলা দায়রা আদালতের অতিরিক্ত জেলা বিচারক (প্রথম কোর্ট)  অনির্বাণ চৌধুরীর এজলাসে চার্জ গঠনের প্রক্রিয়া শুরু হয়েছে। সরকারপক্ষের আইনজীবী শুভ্রাংশু চাকি বলেন, ‘‘তফসিলিদের উপর অত্যাচারের আইনেই মামলার শুনানি হওয়া উচিত।’’ অভিযুক্তদের আইনজীবী সন্দীপ দত্ত বলেন, ‘‘কী কারণে তফসিলি আইন প্রয়োগ করা যাবে না, তা আদালতে জানাব।’’
যৌন হেনস্থার অভিযোগ এনেছিলেন আগেই। এ বার বিজেপি নেতা তথা দেশের প্রাক্তন কেন্দ্রীয় মন্ত্রী স্বামী চিন্ময়ানন্দের বিরুদ্ধে সরাসরি ধর্ষণের অভিযোগ আনলেন উত্তরপ্রদেশের সেই আইনের ছাত্রী। তাঁর অভিযোগ, টানা এক বছর ধরে তাঁকে ধর্ষণ করেছেন স্বামী চিন্ময়ানন্দ। ধর্ষণের ভিডিয়ো রেকর্ড করে ব্ল্যাকমেলও করেছেন।  গত মাসের শেষ দিকে ফেসবুক ভিডিয়োয় প্রথম স্বামী চিন্ময়ানন্দের বিরুদ্ধে মুখ খোলেন উত্তরপ্রদেশের শাহজাহানপুরের এসএস ল’কলেজ-এর ২৩ বছর বয়সী ওই ছাত্রী। সন্ত সমাজের প্রভাবশালী নেতা চিন্ময়ানন্দ তাঁর মতো বহু মেয়ের সর্বনাশ করেছেন বলে দাবি করেন তিনি। তার পর দু’সপ্তাহের বেশি কেটে গেলেও, এখনও পর্যন্ত চিন্ময়ানন্দকে জিজ্ঞাসাবাদ করেনি উত্তরপ্রদেশ পুলিশ। তাঁর বিরুদ্ধে কোনও মামলাও দায়ের হয়নি। এমন পরিস্থিতিতেই সম্প্রতি দিল্লি পুলিশ এবং ম্যাজিস্ট্রেটের সামনে নিজের বয়ান রেকর্ড করেন ওই তরুণী। তাতে চিন্ময়ানন্দের বিরুদ্ধে মারাত্মক অভিযোগ এনেছেন তিনি। ১২ পাতার অভিযোগে ওই তরুণী জানিয়েছেন, গত বছর জুনে ৭৩ বছরের চিন্ময়ানন্দের সঙ্গে আলাপ হয় তাঁর। শাহজানপুরের এসএস ল’কলেজ-এর ডিরেক্টর চিন্ময়ানন্দ তাঁকে কলেজে ভর্তি হতে সাহায্য করেন। যেচে ফোন নম্বর চেয়ে নেন। পারিবারিক দুরবস্থার কথা জানতে পেরে কলেজের লাইব্রেরিতে পাঁচ হাজার টাকার চাকরিও জুটিয়ে দেন। আরও পড়ুন: এমসেই ‘কোর্টরুম’, উন্নাও কাণ্ডে নির্যাতিতার বয়ান রেকর্ড, আনা হল সেঙ্গারকেও এর পরেই তাঁর উপর অত্যাচার শুরু হয় বলে জানিয়েছেন ওই তরুণী। তাঁর দাবি, অক্টোবর মাসে তাঁকে কলেজের হস্টেলে থাকার নির্দেশ দেন চিন্ময়ানন্দ। নিজের আশ্রমেও তাঁকে ডেকে পাঠান। সেখানে পৌঁছলে হস্টেলের বাথরুমে তাঁর স্নান করার একটি ভিডিয়ো রেকর্ডিং দেখান। হস্টেলের বাথরুমের ভিডিয়ো তাঁর কাছে কী ভাবে এল, তা যদিও খোলসা করেননি চিন্ময়ানন্দ। তবে সেটি সোশ্যাল মিডিয়ায় ছড়িয়ে দেওয়ার হুমকি দিয়ে ওই তরুণীকে ধর্ষণ করেন তিনি। ধর্ষণ করার সময়ও চিন্ময়ানন্দ ভিডিয়ো রেকর্ড করেন বলে অভিযোগ ওই তরুণীর। তাঁর দাবি, সেই ভিডিয়ো দেখিয়েই পরবর্তী কালে একাধিক বার তাঁকে ব্ল্যাকমেল এবং ধর্ষণ করেন চিন্ময়ানন্দ। মাঝে মধ্যে বডি মাসাজ করতেও চিন্ময়ানন্দ তাঁকে ডেকে পাঠাতেন। রাজি না হলে, লোক পাঠিয়ে মাথায় বন্দুক ঠেকিয়ে তাঁকে যেতে বাধ্য করা হত। দীর্ঘ দিন ধরে এ ভাবেই চলছিল। উপায় না দেখে শেষমেশ গোপনে চশমায় লাগানো ক্যামেরার সাহায্যে চিন্ময়ানন্দেরই ভিডিয়ো রেকর্ড করেন ওই তরুণী। প্রমাণ হিসাবে সেগুলি জড়ো করতে শুরু করেন তিনি। তার পর গত মাসে ফেসবুকে ওই ভিডিয়ো পোস্ট করেন। সেখানে চিন্ময়ানন্দের বিরুদ্ধে যাবতীয় প্রমাণ সামনে আনতে প্রস্তুত বলে জানান তিনি। আরও পড়ুন: দুই বিয়েতেও ক্ষান্ত নয় যুবক, তৃতীয় বার চেষ্টা করতেই প্রাক্তন স্ত্রীদের হাতে জুটল বেদম মার​ সুপ্রিম কোর্ট নিযুক্ত বিশেষ তদন্তকারী দল (এসটিএফ) ইতিমধ্যেই টানা ১৫ ঘণ্টা ধরে ওই তরুণীকে জিজ্ঞাসাবাদ করেছেন। এক বন্ধুর সাহায্যে ওই ভিডিয়ো রেকর্ডিংয়ের একটি পেনড্রাইভ তদন্তকারী অফিসারদের হাতা তিনি তুলে দিয়েছেন বলে একটি সর্বভারতীয় সংবাদমাধ্যম সূত্রে জানা গিয়েছে। এর আগে, মেয়েটি নিখোঁজ হয়ে যাওয়ার সময়, গোটা ঘটনার দায় ঝেড়ে ফেলেছিলেন স্বামী চিন্ময়ানন্দ। উন্নাও কাণ্ডের অভিযুক্ত কুলদীপ সিংহের মতো তাঁকেও ফাঁসানো হচ্ছে বলে দাবি তাঁর। নির্যাতিতার অভিযোগ খারিজ করেছেন তাঁর আইনজীবী ওম সিংহও।
সম্প্রতি কোলাঘাটে নাবালিকাকে গণধর্ষণের অভিযোগ উঠেছিল। চিকিৎসাধীন অবস্থায় মারা গিয়েছিল সে। তার পর হলদিয়ায় চাকরির প্রতিশ্রুতি দিয়ে এক মহিলাকে ধর্ষণের অভিযোগ ওঠে। এ বার খেজুরির  দেউলপোতা গ্রামে এক মানসিক প্রতিবন্ধীকে ধর্ষণের অভিযোগ উঠল। অভিযোগ, গত ৫ সেপ্টেম্বর রাতে বাড় দেউলপোতা গ্রামে মানসিক প্রতিবন্ধী  ওই তরুণীকে বাড়িতে ঢুকে ধর্ষণ করা হয়। নির্যাতিতার পরিবারের দাবি, বাড়ির অদূরে একটি ছোট্ট চা -পানের দোকান রয়েছে। ঘটনার দিন সন্ধ্যার পর নির্যাতিতার বাবা ও মা দোকান সামলাচ্ছিলেন। বাড়িতে একাই ছিলেন তাঁদের মেয়ে। প্রতিবেশী এক যুবক সেই সুযোগে বাড়িতে ঢুকে ওই যুবতীকে ধর্ষণ করে বলে অভিযোগ। নির্যাতিতার ছোট বোন ওই ঘটনা দেখে ফেললে তাকে অভিযুক্ত প্রাণে মেরে ফেলার হুমকি দেয়। ভয়ে নির্যাতিতার বোন কাউকে কিছু জানায়নি। সেই সুযোগে পালিয়ে যায় অভিযুক্ত। নির্যাতিতার মায়ের দাবি, রাতে বাড়িতে ফেরার পর ছোট মেয়ে তাঁকে সমস্ত ঘটনা জানায়। পর দিন তিনি অভিযুক্তের বাড়িতে যান। সেখানে গ্রামে সালিশি বসিয়ে মীমাংসার প্রস্তাব দেয় অভিযুক্তের পরিবার। স্থানীয় সূত্রে জানা গিয়েছে, গত শুক্রবার বিকেলে ওই সালিশি সভায় অভিযুক্ত যুবক কিংবা তার পরিবারের কেউ হাজিয় হয়নি। এরপরই শনিবার শেখ তাজামুল নামে প্রতিবেশী ওই যুবকের বিরুদ্ধে খেজুরি থানায় ধর্ষণের অভিযোগ দায়ের করে ধর্ষিতার পরিবার। অভিযোগ পেয়ে তদন্তে নামে পুলিশ। রবিবার শেখ তাজামুলকে আটক করে জেলা করে পুলিশ। পরে তাকে গ্রেফতার করা হয়। নির্যাতিতার শারীরিক পরীক্ষা করানো হয়েছে বলে পুলিশ জানিয়েছে।
গণধর্ষণ এবং ধর্ষণের একাধিক অভিযোগ জেলার বিভিন্ন থানায় দায়ের হয়েছে গত কয়েক মাসে। বেশির ভাগ ক্ষেত্রেই পুলিশের হাতে গ্রেফতারও হয়েছে অভিযুক্তেরা। কিন্তু এবার খোদ পুলিশের এক আধিকারিকের বিরুদ্ধেই ধর্ষণের অভিযোগ উঠেল হলদিয়ায়। নির্যাতিতার অভিযোগ, প্রাণে মেরে ফেলার হুমকি দিয়ে হলদিয়ার ভবানীপুর থানার ওই পুলিশ আধিকারিক তাঁকে একাধিকবার ধর্ষণ করেছেন। এ ব্যাপারে নির্যাতিতা শুক্রবার হলদিয়া মহিলা থানায় ওই পুলিশ আধিকারিক এবং এক সিভিক ভলান্টিয়ারের বিরুদ্ধে থানায় লিখিত অভিযোগ করেছেন।  পুলিশ সূত্রের খবর, অভিযুক্ত পুলিশ আধিকারিকের নাম মুকুল মল্লিক। তিনি ভবানীপুর থানায় সাব ইনস্পেক্টর হিসাবে কর্মরত। আর এক অভিযুক্ত সিভিক ভলান্টিয়ার গৌরহরি দাস অধিকারীর বিরুদ্ধে অভিযোগ যে, তিনি নির্যাতিতাকে মুকুলের সঙ্গে যোগাযোগ রাখার পরামর্শ দিতেন। গৌরহরি দেভোগ এলাকার বাসিন্দা।     আদতে ভবানীপুর থানা এলাকার বাসিন্দা ওই মহিলা অভিযোগে জানিয়েছেন, বেআইনি মদ ব্যবস্যায় জড়িত থাকার অভিযোগে কয়েক মাস আগে তাঁর স্বামীর বিরুদ্ধে গ্রেফতারি পরোয়ানা জারি হয়েছিল।  এ ব্যাপারে প্রয়োজনীয় তথ্য জানতে গত জুনে তিনি ভবানীপুর থানায় গিয়েছিলেন। অভিযোগ, সে সময় তথ্য জানার জন্য মুকুল তাঁর কাছ থেকে ৫০০ টাকা চান। পরে নানা কুপ্রস্তাবও দেন বলে অভিযোগ। নির্য়াতিতার দাবি, প্রস্তাবে রাজি না হলে তাঁর স্বামীকে প্রাণে মেরে ফেলার হুমকি দেওয়া হয়। এর পরেই মুকুল ওই মহিলাকে একাধিকবার ধর্ষণ করে বলে অভিযোগ। সঙ্গে ওই মহিলার অশ্লীল  ছবি-ভিডিয়ো রেকর্ডিংও করা হয়। শুক্রবার নির্যাতিতা গোটা ব্যাপারে হলদিয়া মহিলা থানায় অভিযোগ দায়ের করেন। তার ভিত্তিতে পুলিশ ধর্ষণের মামলা রুজু করে তদন্ত শুরু করেছে। পুলিশ সূত্রের খবর, আপাতত মুকুলকে পুলিশ লাইনে ক্লোজ করা হয়েছে। হলদিয়ার এসডিপিও তন্ময় মুখোপাধ্যায় বলেন, ‘‘ওই মহিলার অভিযোগ পেয়েছি। মামলা দায়ের করা হয়েছে। তদন্ত প্রাথমিক পর্যায়ে রয়েছে।’’ তাঁর বিরুদ্ধে ওঠা সমস্ত অভিযোগ অবশ্য অস্বীকার করেছেন মুকুল মল্লিক। তিনি বলেন, ‘‘মিথ্যা অভিযোগে আমাকে ফাঁসানো হয়েছে।’’
নাবালিকা ধর্ষণে অভিযুক্ত এক ব্যক্তিকে দশ বছর কারাদণ্ডের সাজা শোনাল আদালত। শনিবার বাঁকুড়ার অতিরিক্ত জেলা দায়রা বিচারক (২) অরুণকিরণ বন্দ্যোপাধ্যায়ের এজলাসে ওই রায়দান হয়। সরকারপক্ষের আইনজীবী লক্ষ্মীনারায়ণ গোস্বামী জানান, অভিযুক্ত ব্যক্তি সুকুমার সরেন তালড্যাংরার ঢ্যাঙাশোল এলাকার বাসিন্দা। ১৩ বছরের এক নাবালিকার বাড়িতে ঢুকে তাকে ধর্ষণ করার অভিযোগ ছিল তার বিরুদ্ধে। এমনকি, সেই দৃশ্য মোবাইলে রেকর্ডও করে রেখেছিল সে। অভিযোগ, সেই ভিডিয়ো দেখিয়ে ব্ল্যাকমেল করে ওই নাবালিকাকে একাধিক বার ধর্ষণ করেছিল সুকুমার। নাবালিকাকে নিজের বাড়িতে আটকে রাখার অভিযোগ ছিল তার বিরুদ্ধে। কোনও ভাবে ওই নাবালিকা পালিয়ে বাড়ি ফিরে ঘটনার কথা জানায়।  পুলিশ সূত্রের খবর, ২০১৬ সালের ২ অগস্ট সুকুমারের বিরুদ্ধে তালড্যাংরা থানায় নাবালিকা ধর্ষণের অভিযোগ দায়ের করা হয়। পরের দিন গ্রেফতার করা হয়েছিল সুকুমারকে। নির্যাতিতার শারীরিক পরীক্ষায় ধর্ষণের প্রমাণ মেলে। গোপন জবানবন্দিও নেওয়া হয় আদালতে। ২০১৬ সালের ১৬ নভেম্বর মামলার চার্জশিট দাখিল হয়। সুকুমারকে শর্তসাপেক্ষে জামিন দেয় আদালত। কিন্তু আদালতে সঠিক সময়ে হাজিরা না দেওয়ায় পরে তার বিরুদ্ধে গ্রেফতারি পরোয়ানা জারি হয়। পুলিশ ফের তাকে গ্রেফতার করে। তার পরে আর জামিন পায়নি সুকুমার।  লক্ষ্মীনারায়ণবাবু বলেন, “বিচারক অভিযুক্তকে দোষী সাব্যস্ত করে ১০ বছর কারাদণ্ড ও নগদ ১০ হাজার টাকা জরিমানার (অনাদায়ে আরও এক বছর জেল) সাজা দিয়েছেন। নির্যাতিতাকে ৫ লক্ষ টাকা ক্ষতিপূরণ দেওয়ার নির্দেশও দিয়েছেন বিচারক।”
ছবিটি মুক্তি পাওয়ার কথা আগামী ১৩ সেপ্টেম্বর। ট্রেলারও প্রকাশ পেয়েছে। আর সেই ট্রেলারেই বেধেছে বিপত্তি। ‘সেকশন ৩৭৫’ নামে ওই ছবির ট্রেলারে আইনজীবীদের যে ভাবে দেখানো হয়েছে, তাতেই প্রশ্ন তুলেছেন ক্ষুব্ধ আইনজীবীদের একটা বড় অংশ। বিষয়টি গড়িয়েছে আদালত পর্যন্ত। এর পরেই আদালত সমন পাঠিয়েছে ওই ছবির দুই প্রযোজক এবং মুখ্য চরিত্রাভিনেতাকে। পুণে দেওয়ানি আদালতে এ নিয়ে মামলা দায়ের করেন এক আইনজীবী। আদালতের কাছে করা আবেদনে তিনি জানিয়েছেন, ওই ছবির যে ট্রেলার প্রকাশ পেয়েছে, সেখানে আইনজীবীদের যে ভাবে দেখানো হয়েছে, তাতে তাঁদের সম্পর্কে সমাজে ভুল বার্তা যাবে। রং চড়িয়ে যে ভাবে আদালতের বিচার পদ্ধতি দেখানো হয়েছে ওই ট্রেলারে, তার সঙ্গে বাস্তবের কোনও মিল নেই। এতে বিচার পদ্ধতিকে অবমাননা করা হয়েছে বলেই দাবি করেন তিনি। এর পরেই আদালত ওই ছবির দুই প্রযোজক কুমার মঙ্গল পাঠক এবং অভিষেক মঙ্গল পাঠক-সহ প্রধান অভিনেতা অক্ষয় খন্নাকে ডেকে পাঠিয়েছে। আগামী ৯ সেপ্টেম্বরের মধ্যে তাঁদের আদালতে হাজির থাকার নির্দেশ দিয়েছেন বিচারক। কী রয়েছে ওই অক্ষয় খান্না, রিচা চাড্ডা অভিনীতঅজয় বহেলের পরিচালনায় ওই ছবিতে? যার ট্রেলার দেখে আইনজীবীরা এতটা ক্ষুব্ধ!   দেখুন ট্রেলার-    আরও পড়ুন- বেবি-বাম্প লুকোচ্ছেন নাকি দীপিকা? তোলপাড় সোশ্যাল মিডিয়া গত ১৩ অগস্ট ইউটিউবে ‘সেকশন ৩৭৫’-রমুক্তি পাওয়া ওই ট্রেলারে বলা গল্প অনুযায়ী, বলিউডের এক স্বনামধন্য পরিচালক ধর্ষণ করেন এক জুনিয়র কস্টিউম ডিজাইনারকে। সরকার পক্ষের আইনজীবী (রিচা চাড্ডা) সেই তরুণীকে সঠিক বিচার পাওয়ানোর জন্য আপ্রাণ লড়াই করেন। কিন্তু, অভিযুক্তের আইনজীবী (অক্ষয় খন্না) ক্রমাগত নানা প্রশ্ন করে ওই তরুণীর চরিত্রকেই কাঠগড়ায় দাঁড় করাতে থাকেন। তরুণী কেন ঘটনার দিন পরিচালকের ঘরে একা গিয়েছিলেন, কেনই বা ওই ঘটনা ঘটার পরেও বেশ কিছু দিন চুপ করে ছিলেন,বিভিন্ন প্রশ্নের সম্মুখীন হতে হয় তাঁকে। এই নিয়েই এগোয় ট্রেলার। ক্ষুব্ধ আইনজীবীদের মতে, এ ভাবে কোনও আদালতে ধর্ষিতা মহিলাকে পাল্টা জেরা করে হেনস্থা করা যায় না। এটা আইন এবং সংবিধান বিরুদ্ধ কাজ। এর পরেই বিষয়টি নিয়ে আদালতের দ্বারস্থ হন এক আইনজীবী। ভারতীয় দণ্ডবিধির ৩৭৫ ধারা অনুযায়ী কোনও মহিলার ইচ্ছের বিরুদ্ধে এবং জোর করে বা ভয় দেখিয়ে শারীরিক সম্পর্ক স্থাপন করা আইনের চোখে জঘন্যতম অপরাধ। সেই মহিলা যদি ১৬ বছরের নীচে হন সে ক্ষেত্রে  মহিলার ইচ্ছা এবং অনিচ্ছা উভয় ক্ষেত্রেই তা অপরাধযোগ্য অপরাধ বলে বিবেচ্য হবে। কিন্তু, আইন যেমন রয়েছে, তার ফাঁকফোকরও রয়েছে বিস্তর। আর সেটাই ‘সেকশন ৩৭৫’-এ তুলে ধরার চেষ্টা করেছেন পরিচালক অজয়। প্রযোজক সংস্থার দাবি অন্তত তেমনটাই।কিন্তু, ক্ষুব্ধ আইনজীবীদের মতে বলিউডি মশলা মেশাতে গিয়ে একটু বাড়াবাড়িই করে ফেলেছেন পরিচালক। আরও পড়ুন- বকেয়া মেলেনি, বেশ কয়েকটি সিরিয়ালের শুটিং বন্ধের আশঙ্কা আদালতের এই পর্ব নিয়েএখনও পরিচালক, প্রযোজক বা অভিনেতা-অভিনেত্রীদের কোনও প্রতিক্রিয়া জানা যায়নি। ‘সেকশন ৩৭৫’আগামী ১৩ সেপ্টেম্বর মুক্তি পাওয়ার কথা ছিল। আদালত সমন পাঠানোর পর এই ছবির মুক্তি-ভাগ্য কী হবে, তা যদিও জানা যায়নি।
"নাবালিকাকে ধর্ষণের অভিযোগে এক ব্যাক্তিকে গ্রেফতার করল পুলিশ। বৃহস্পতিবার শ্যামপুরের গাদিয়াড়া থেকে তাকে ধরা হয়। পুলিশ জানিয়েছে ধৃতের নাম কালীপদ দাস। তার বিরুদ্ধে পকসো আইনে মামলা রুজু করেছে পুলিশ। শুক্রবার উলুবেড়িয়া আদালতে তোলা হলে বিচারক তাকে ১৪ দিনের জেল হেফাজতের নির্দেশ দিয়েছেন। পুলিশ সূত্রে জানা গিয়েছে,  শ্যামপুরের গাদিয়ারার বাসিন্দা ওই নাবালিকা তার দিদিমার কাছে থাকতো। দিন কয়েক আগে নাবালিকার দিদিমা ঘরে না থাকায় প্রতিবেশি কালীপদ ঘরে ঢুকে তাকে ধর্ষণ করে বলে অভিযোগ। স্থানীয় সূত্রে জানা গিয়েছে, সেই সময় কয়েকজন যুবক তাকে হাতেনাতে ধরে ফেলে। অভিযুক্ত কালীপদ তখন বিষয়টি মিটিয়ে নেওয়ার প্রস্তাব দেয়। কিন্তু নাবালিকার পরিবারের তরফে বৃহস্পতিবার শ্যামপুর থানায় লিখিত অভিযোগ দায়ের করা হয়। এরপরই রাতে পুলিশ অভিযুক্তকে তার বাড়ি থেকে প্রেফতার করে। শুক্রবার উলুবেড়িয়া মহকুমা আদালতে যাওয়ার পথে অভিযুক্ত নিজেকে নির্দোষ বলে দাবি করে।
তার দাবি, তাকে মিথ্যা মামলায় ফাঁসানো হয়েছে। "
ক্রিশ্চিয়ানো রোনাল্ডোর বিরুদ্ধে ধর্ষণের অভিযোগ আনা যুক্তরাষ্ট্রের মডেল ক্যাথরিন মায়োরগাকে ৩৭৫,০০০ মার্কিন ডলার (প্রায় দু’কোটি ৭০ লক্ষ টাকা) দেওয়ার কথা স্বীকার করলেন পর্তুগিজ মহাতারকা। ২০১০ সালে সেই মডেলকে এই অর্থ দেওয়া হয়েছিল বলে আদালতে স্বীকার করেছেন রোনাল্ডোর আইনজীবীরা।  মার্কিন মডেল মায়োরগা অভিযোগ করেছিলেন রোনাল্ডো ২০০৯ সালে লাস ভেগাসের একটি হোটেলে তাঁকে ধর্ষণ করেন। রোনাল্ডো সেই অভিযোগ তীব্র ভাবে অস্বীকার করেছেন। লাস ভেগাস প্রশাসন গত মাসে জানিয়েছিলেন, রোনাল্ডোকে অপরাধী সাব্যস্ত করার মতো যথেষ্ট তথ্য-প্রমাণ নেই। এর পরে মায়োরকা দেওয়ানি মামলার উদ্যোগ নেন। রোনাল্ডোর আইনজীবী সেই মামলার পরিপ্রেক্ষিতেই বলেছেন, মায়োরগার সঙ্গে আগেই এ ব্যাপারে মিটমাট হয়ে গিয়েছে। গোপন চুক্তিও হয়েছিল ২০১০ সালে ৩৭৫ মিলিয়ন ডলারের বিনিময়ে। রোনাল্ডোর আইনজীবী আরও বলেছেন, এই অর্থ দোষ স্বীকার করতে নয়, গোটা ঘটনা জনসমক্ষে যাতে না আসে সে জন্য দেওয়া হয়েছিল। পর্তুগিজ তারকার আইজীবীরা অবশ্য স্বীকার করে নিয়েছেন ২০০৯ সালে রোনাল্ডোর সঙ্গে যৌন সম্পর্ক হয়েছিল মায়োরগার। কিন্তু তাঁদের দাবি, সেটা দু’জনের সম্মতিতেই হয়েছিল। গত অক্টোবরে রোনাল্ডো বলেছিলেন, ‘‘আমার বিরুদ্ধে যে অভিযোগ আনা হয়েছে, সেটা অস্বীকার করছি। ধর্ষণ একটা ঘৃণ্য অপরাধ। আমি কোনও অবস্থাতেই তা সমর্থন করি না।’’ রোনাল্ডোর মা ডলোরেস এক মাস ধরে চলা তদন্তে রোনাল্ডোর পাশে ছিলেন এবং তিনি বলেছিলেন, ‘‘যাই হোক না কেন, ছেলেকে নিয়ে আমি আত্মবিশ্বাসী।’’ তিনি মার্কিন মডেলকে কটাক্ষ করে বলেছিলেন, ‘‘ও নিশ্চয়ই রোনাল্ডোর হোটেলে শুধু তাস খেলতে যায়নি।’’রোনাল্ডোর স্প্যানিশ বান্ধবী জর্জিনা রদ্রিগেজও পাশে দাঁড়িয়েছেন রোনাল্ডোর।  দেওয়ানি মামলায় ক্ষতিপূরণ বাবদ মায়োরগা দু’লক্ষ ডলারেরও বেশি দাবি করেছিলেন। সেই মামলা এখন ফেডেরাল আদালতে গিয়েছে। পুলিশ ঘটনার পরে ভাল করে তদন্ত করতে পারেনি। কারণ, মায়োরগা বলতে চাননি কে তাঁকে হেনস্তা করেছিলেন এবং কোথায় ঘটনাটা ঘটে। ফলে তদন্তকারীরা ‘ফরেন্সিক তথ্যপ্রমাণ’ সংগ্রহ করতে পারেননি।
দেহব্যবসায় ঠেলে দিয়েছিল জন্মদাত্রী মা। গায়ের জোরে লালসা মিটিয়ে নিয়েছিল দাদা। কিশোরীর অভিযোগ ঘিরে চাঞ্চল্য মুম্বইয়ে। মেয়েটির মা, দাদা এবং স্বামী-সহ পাঁচ জনকে গ্রেফতার করেছে মুম্বই পুলিশ। পুলিশ সূত্রে জানা গিয়েছে, গত বছর এপ্রিল মাসে জোর করে এক যুবকের সঙ্গে ওই অপ্রাপ্তবয়স্ক কিশোরীর বিয়ে দেয় তার মা। বিয়ের পর থেকেই মেয়েটির উপর অকথ্য অত্যাচার চালাত তার স্বামী। শারীরিক সম্পর্কে সাড়া না পেলে মারধর করত। একাধিক বার ধর্ষণও করে। দিনের পর দিন এমন অকথ্য অত্যাচারে অতিষ্ঠ হয়ে কয়েক মাস পরই পূর্ব মুম্বইয়ের মানখুর্দে মায়ের বাড়িতে ফিরে আসে মেয়েটি। কিন্তু আগলে রাখার বদলে মেয়েকে এক দালালের কাছে নিয়ে যায় ওই মহিলা। দেহ ব্যবসায় নামতে বাধ্য করে। টাকার বিনিময়ে ৬০ বছরের এক প্রৌঢ়ের সঙ্গে শারীরিক সম্পর্কে বাধ্য করা হয় তাকে। আরও পড়ুন: আফগান তাস খেলতে গিয়ে মুখ পুড়ল পাকিস্তানের, জম্মু-কাশ্মীর নিয়ে তোপ দাগল গনি সরকার​ এমন অবস্থায় সম্প্রতি নিজের দাদার দ্বারস্থ হয় মেয়েটি। নিজের অসহায় অবস্থার কথা খুলে বলে। কিন্তু বোনের পাশে দাঁড়ানোর বদলে, সেও তাকে ধর্ষণ করে। মুখ খুললে মেরে ফেলবে বলে, তরোয়াল নিয়ে ভয়ও দেখায়। আর কোনও উপায় না দেখে পুলিশে শনিবার রাতে থানায় হাজির হয় মেয়েটি। তার পরই নড়েচড়ে বসে পুলিশ। আরও পড়ুন: মানবাধিকার পুরোপুরি লঙ্ঘিত কাশ্মীরে: ফের আক্রমণে মমতা, তীব্র নিন্দায় বিজেপি নির্যাতিতার অভিযোগের ভিত্তিতে মেয়েটির মা, দাদা, স্বামী-সহ মোট পাঁচ জনকে গ্রেফতার করে পুলিশ। তাদের বিরুদ্ধে ধর্ষণ, যৌন নির্যাতন থেকে শিশু সুরক্ষা (পকসো), মানব পাচার এবং বাল্য বিবাহ রোধ আইনে মামলা দায়ের হয়। রবিবার মুম্বই বিশেষ আদালতে তোলা হলে, অভিযুক্তদের তিন দিনের পুলিশি হেফাজতে পাঠানো হয়েছে। তবে এখনও পর্যন্ত ৬০ বছরের ওই প্রৌঢ়ের হদিশ মেলেনি। তার খোঁজ চলছে। মেয়েটিকে ডাক্তারি পরীক্ষার জন্য পাঠানো হয়েছে। তার পরিবার কোনও পাচার চক্রের সঙ্গে যুক্ত ছিল কি না, তা খতিয়ে দেখা হচ্ছে। 
এক নাবালিকাকে গণধর্ষণ করার অভিযোগ উঠল তার পরিচিত চার যুবকের বিরুদ্ধে। মঙ্গলবার রাতের ঘটনা। অনেক রাতে ১৫ বছরের ওই মেয়েটিকে তাঁর বাড়ির কাছে রাস্তায় পড়ে থাকতে দেখে তার বাড়িতে খবর দেয় প্রতিবেশীরা। পরিবারের তরফে বুধবার আশিঘর ফাঁড়িতে অভিযোগ দায়ের করার পরে তিন অভিযুক্তকে আটক করে জিজ্ঞাসাবাদ করা হচ্ছে। ঘটনায় চার জন যুবক জড়িত রয়েছে বলে পুলিশের দাবি, বুধবার রাত পর্যন্ত চতুর্থ ওই অভিযুক্তের খোঁজে তল্লাশি চালায় পুলিশ। মেয়েটিকে উত্তরবঙ্গ মেডিকেল কলেজে নিয়ে গিয়ে তার ডাক্তারি পরীক্ষা করা হয়েছে।  আশিঘর ফাঁড়ি এলাকার বাসিন্দা ওই মেয়েটির বাবা বলেন, ‘‘অনেক রাত পর্যন্ত মেয়ে ফিরছিল না দেখে চিন্তায় ছিলাম। কিন্তু রাত সাড়ে এগারোটা নাগাদ প্রতিবেশী এসে খবর দেয়, মেয়ে রাস্তায় পড়ে রয়েছে। আমরা তখন গিয়ে তাকে নিয়ে ফাঁড়িতে যাই।’’ অভিযোগ, মেয়েটিকে তার এক পরিচিত যুবক মঙ্গলবার বিকেলে একটি গাড়িতে করে ডেকে নিয়ে গিয়েছিল ঘোরার নাম করে। পরে অন্য এক বন্ধুর বাড়িতে নিয়ে গিয়ে মেয়েটিকে মাদক খাইয়ে তাকে চার জন মিলে ধর্ষণ করে বলে দাবি মেয়েটির পরিবারের। পরে তাকে বাড়ির কাছে ছেড়ে দেওয়া হয় বলে অভিযোগ। কিন্তু আচ্ছন্ন অবস্থায় থাকা মেয়েটি আর বাড়ির দরজা পর্যন্ত যেতে পারেনি। রাস্তাতেই পড়ে সংজ্ঞা হারিয়ে ফেলে। শিলিগুড়ি কমিশনারেটের ডিসি (পূর্ব) ইন্দিরা মুখোপাধ্যায় বলেন, ‘‘মেয়েটির পরিবারের তরফে অভিযোগ পেয়েছি। চার জন ঘটনায় যুক্ত রয়েছে বলে জানতে পারছি। তবে এখনও জিজ্ঞাসাবাদ চলছে।’’  নাবালিকাকে সঙ্গে নিয়েই এ দিন পুলিশ অভিযান চালায় এক যুবকের বাড়িতে। পরে তাকে নিয়ে বাকি আরও দু’জনকে ধরে আনা হয় ফাঁড়িতে। মেয়েটিকে উত্তরবঙ্গ মেডিকেল কলেজে নিয়ে গিয়ে তার ডাক্তারি পরীক্ষা করানো হয়েছে বলে জানিয়েছে পুলিশ। রাতে দফায় দফায় ওই দুই যুবককে সঙ্গে নিয়ে তল্লাশি অভিযান চালায় পুলিশ।
আরও বেকায়দায় বিজেপি থেকে বহিষ্কৃত বিধায়ক কুলদীপ সিংহ সেঙ্গার। তাঁর বিরুদ্ধে উন্নাও-কাণ্ডের নির্যাতিতার বাবাকে খুনের মামলা রুজু করার নির্দেশ দিল দিল্লির এক আদালত। কুলদীপ ছাড়াও ওই মামলায় তাঁর ভাই অতুল সেঙ্গার-সহ উত্তরপ্রদেশ পুলিশের তিন কর্মী ও আরও পাঁচ জনের নাম রয়েছে। পাশাপাশি, বেআইনি অস্ত্র রাখার ভুয়ো মামলায় ওই ব্যক্তিকে ফাঁসানোর অভিযোগেও সকলের বিরুদ্ধে মামলা রুজুর নির্দেশ দিয়েছে আদালত। মঙ্গলবার এই নির্দেশ দেন দিল্লির এক দায়রা আদালতের বিচারক ধর্মেশ শর্মা। উন্নাও ধর্ষণ-কাণ্ডে গত ১৪ মাসেরও বেশি সময় জেল হেফাজতে রয়েছেন কুলদীপ সিংহ সেঙ্গার। অভিযোগ, ২০১৭-র জুনে চাকরি দেওয়ার নাম করে নিজের বাড়িতে ১৬ বছরের ওই কিশোরীকে ধর্ষণ করেন তিনি। এ নিয়ে অভিযোগ করলেও উত্তরপ্রদেশ পুলিশ ওই বিধায়কের বিরুদ্ধে কোনও পদক্ষেপ করেনি বলেও দাবি নির্যাতিতার। এর পর রাজ্যের মুখ্যমন্ত্রী যোগী আদিত্যনাথের বাড়ির সামনে গায়ে আগুন লাগিয়ে আত্মহত্যার চেষ্টা করেন নির্যাতিতা ও তাঁর মা। নির্যাতিতার বাবাকে ভুয়ো মামলায় ফাঁসানোরও অভিযোগ ওঠে। গত বছরের এপ্রিলে জেল হেফাজতে থাকাকালীন রহস্যজনক ভাবে মৃত্যু হয় নির্যাতিতার বাবার। কুলদীপের ভাই অতুল সিংহই ওই ব্যক্তিকে পিটিয়ে খুন করেছে বলে অভিযোগ করে তাঁর পরিবার। এর পর চলতি বছরের জুলাইয়ে রায়বরেলীতে এক পথ দুর্ঘটনায় গুরুতর জখম হন নির্যাতিতা। সেই ঘটনাতেও অভিযোগের তির কুলদীপের দিকে। প্রবল চাপের মুখে সেই মামলা উত্তরপ্রদেশ থেকে দিল্লির আদালতে সরিয়ে নিয়ে যাওয়ার নির্দেশ দেয় সুপ্রিম কোর্ট। কুলদীপের বিরুদ্ধে নির্যাতিতাকে খুন-সহ একাধিক ধারায় মামলাও রুজু করা হয়। আরও পড়ুন: গণধর্ষণের শিকার গর্ভবতী তরুণী, আত্মঘাতী প্রেমিকই ধরিয়ে দিলেন অভিযুক্তদের আরও পড়ুন: অসমে বাতিল নাগরিকদের তালিকা আর যাচাই নয়, এনআরসি মামলায় জানিয়ে দিল সুপ্রিম কোর্ট
"কৃশন চন্দরের একটি উর্দু গল্পের অনুবাদ পড়ছিলাম কিছু দিন আগে। গল্পের নাম ‘অমৃতসর, আজাদি সে পহলে, আজাদি কে বাদ’। সেখানে দেখা হল পারো, জৈনাব, শ্যাম কৌর ও বেগম নামের চার অমৃতসরবাসিনীর সঙ্গে। চার গৃহিণী যাঁরা বিকেলে বাজার করতে বেরিয়েছেন। বাতাসে বারুদের গন্ধ। ‘খুনী বৈশাখী’-র পরই চালু হয়েছে সামরিক শাসন। কার্ফু-র ঘণ্টা পড়ার আগে সবজি কিনে বাড়ি ফেরার তাড়ায় ওই চার জন একটা গলি দিয়ে শর্টকাট করবেন বলে এগিয়েছেন। কিন্তু গলির মুখে তাঁদের পথ আটকাল গোরা সৈন্য।  তার পর কী হল সেটায় যাচ্ছি না। না, গোরা সৈন্যদের হাতে ওই পঞ্জাবি মেয়েরা সে দিন ধর্ষিত হননি। তেমন কিছু ঘটে থাকলে পৌরুষবাদী জাতীয়তাবাদের ইতিহাস বইয়ে ফুটনোট থাকত। কিন্তু সে সময় পঞ্জাবে গোরাদের হাতে সম্ভবত মেয়েদের ধর্ষণ ঘটেনি। জালিয়ানওয়ালা বাগে এক জন মেয়েও ‘শহিদ’ হননি। রাওলাট সত্যাগ্রহের ছোট-বড় নেতৃত্বেও কোনও মেয়ে ছিলেন না। তাই কি আজাদির আগে ও পরে, এমনকি এই শতবর্ষেও জালিয়ানওয়ালা বাগ নিয়ে চর্চায় পঞ্জাবের মেয়েরা পুরোপুরি অদৃশ্য থেকে যান? যেন তাঁদের গায়ে আঁচ লাগেনি, যেন তাঁদের কোনও ভূমিকা ছিল না ‘খুনী বৈশাখী’-র পরের প্রতিবাদ-প্রতিরোধে! রত্তন দেবী নামে এক জনের উল্লেখ অবশ্য বহু জায়গায় পাওয়া যায়, যিনি স্বামীর দেহ আগলে সারা রাত বসে ছিলেন মৃত্যুভূমিতে, হাতে একটা লাঠি নিয়ে কুকুরদের দূরে রাখার চেষ্টায় সেই ভয়াবহ রাত তাঁর কী ভাবে কেটেছিল, সে বর্ণনা প্রায়ই উদ্ধৃত হয়। কিন্তু আমরা ক’জন জানি যে সেই দিন যে পুরুষরা আর ঘরে ফেরেননি, তাঁদের স্ত্রীদের মধ্যে কয়েক জন সন্তানসম্ভবা ছিলেন। দেহ সৎকার করার পূর্বমুহূর্তে সমবেত জনতাকে পরিবারের পক্ষ থেকে জানিয়ে দেওয়া হত যে ঘরের বৌটির গর্ভে লালিত হচ্ছে ‘শহিদ’ স্বামীর সন্তান! পরে যদি কলঙ্ক রটে! মেয়েটির শোক-নিভৃতি ধর্তব্যের মধ্যেই নয়! পূরণ দেবী নামে এ রকমই এক শহিদ-পত্নী নিজের একমাত্র ছেলেকে বড় করার পাশাপাশি হৃষিকেশে পরিবার-পরিত্যক্তা মেয়েদের জন্যে গড়ে তুলেছিলেন আশ্রয়। আত্তর কৌর নামে এক সন্তানসম্ভবা বিধবা ফিরিয়ে দেন ইংরেজ সরকারের পাঠানো ‘কম্পেনসেশন’-এর টাকা। স্মারক স্তম্ভে লেখা থাকে না এঁদের নাম।  রত্তন দেবী ও তাঁর মতো স্বজন-হারানো অনেক মেয়ে জালিয়ানওয়ালা বাগ স্মারক তহবিলে দান করেছিলেন মুক্ত হস্তে। যাঁর টাকা দেওয়ার সামর্থ্য ছিল না, সন্তানহারা সেই অপরিচিতা দিয়েছিলেন তাঁর ছেলের ব্যবহৃত জামাকাপড়। সামরিক শাসনে পুরুষদের ধরপাকড়ের ফলে বহু পরিবারের ভার এসে পড়েছিল গৃহিণীদের ওপর। তাঁদের জন্য গড়া তহবিলেও বিশেষ অবদান ছিল পঞ্জাবের মেয়েদের। যাঁদের স্বামীদের আন্দামানের সেলুলার জেলে পাঠানো হয়েছিল, তাঁরা নিজেদের হাতের সোনার বালা খুলে দেন ওই সব তহবিলে। লাহৌরবাসিনী সরলা দেবী চৌধুরানি (ছবিতে), বিশ্বযুদ্ধের সময় বাঙালি ছেলেদের সেনাবাহিনীতে যোগদানে উদ্বুদ্ধ করার স্বীকৃতি হিসেবে যে ‘ব্যাজ’টি পান, সেটি প্রতিবাদস্বরূপ ফিরিয়ে দিয়েছিলেন ১৯১৯ সালে।  রাওলাট সত্যাগ্রহের সময় থেকেই লাহৌর, অমৃতসর এবং অন্যান্য জায়গায় মেয়েরা চার দেওয়ালের মধ্যে আলাদা মিটিং করেছিলেন। প্রথম বিশ্বযুদ্ধের শেষ পর্বে যে ভাবে পঞ্জাবের গ্রামের পর গ্রাম উজাড় করে জবরদস্তি করে ছেলেদের ব্রিটিশ ফৌজে নাম লেখাতে বাধ্য করা হয়, তার জেরে পরিবারের মেয়েদের মধ্যে দানা বেঁধেছিল শাসক-বিরোধিতা। তার পর ১৩ এপ্রিলের ঘটনায় শোকস্তব্ধ থাকার সময়ও পাননি পঞ্জাবের মানুষ। মিস্ শেরউড নামে এক ইংরেজ মহিলাকে অমৃতসরের রাস্তায় ১০ এপ্রিল এক দল গুন্ডা আক্রমণ করে। তার প্রতিশোধে জেনারেল ডায়ার পঞ্জাবিদের উচিত শিক্ষা দিতে কোনও কসুর করেননি। জনসমক্ষে ‘অপরাধী’ পুরুষদের চাবকানো, রাস্তায় হামাগুড়ি দিতে বাধ্য করা, কার্ফু-সংক্রান্ত নিষেধাজ্ঞা ও নানাবিধ উদ্ভাবনশীল অত্যাচার তো ছিলই। সেই সঙ্গে পুরুষদের অনুপস্থিতিতে বাড়িতে ঢুকে গোরাদের অশ্রাব্য হুমকি, অশালীন আচরণ, বাড়িঘর তছনছ করে দেওয়ার মুখে মেয়েদের পড়তে হত আকছার।  গাঁধী ‘ইয়ং ইন্ডিয়া’ কাগজে নিয়মিত লিখতেন মেয়ে-বৌদের ওপর এ সব অত্যাচার নিয়ে। তার পর ১৯১৯-এর অক্টোবরে যখন তাঁর পঞ্জাবে ঢোকার অনুমতি মিলল, তখন বহু জায়গায় মেয়েদের আলাদা মিটিং হয়েছিল যেখানে তাঁরা ভিড় করে আসতেন লোকলজ্জা এবং পুলিশ-প্রশাসনের ভয় ভেঙে। গাঁধীর সঙ্গে সর্বত্র চষে বেড়িয়ে, সভায় মেয়েদের নিয়ে আসায় যাঁর অগ্রণী ভূমিকা ছিল, তিনি সরলা দেবী চৌধুরানি— যাঁর স্বামী রামভজ দত্ত চৌধুরী তখন কারাবন্দি।  এর কয়েক বছর আগেই ১৯১০ সালে সরলা দেবী স্থাপন করেছিলেন ‘ভারত স্ত্রী মহা মণ্ডল’ নামে মেয়েদের প্রথম সর্বভারতীয় সংগঠন, যার শাখা-প্রশাখা ছড়িয়ে ছিল করাচি থেকে কানপুর হয়ে কলকাতা পর্যন্ত। অনেকটা সেই সাংগঠনিক আন্তর্জালের জোরে বিধ্বস্ত পঞ্জাবের আনাচে কানাচে মেয়েদের কাছে পৌঁছনো গিয়েছিল। কিন্তু আমাদের ইতিহাস/সমাজচেতনা এতটাই পুরুষতান্ত্রিক যে পঞ্জাবে রাজনৈতিক কর্মী ও গাঁধীর সহযোগী হিসেবে সরলার ভূমিকা সম্পূর্ণ চাপা পড়ে গিয়েছে অন্য একটি পরিচয়ের তলায়। বছর দশ-বারো হল সরলা পর্যবসিত হয়েছেন গাঁধীর জীবনে রহস্য-মানবী হিসেবে। পঞ্জাবপর্ব নিয়ে লেখার সময় রাজমোহন গাঁধী থেকে শুরু করে রামচন্দ্র গুহ, কেউই সরলার রাজনৈতিক ভূমিকা নিয়ে একটি বাক্যও ব্যয় করেননি। তাঁদের বয়ানে মুখ্য হয়ে উঠেছে ১৯১৯-এ লাহৌরে সরলা দেবীর বাড়িতে বেশ কিছু দিন অতিথি হয়ে থাকার সময় গাঁধীর সঙ্গে সরলা দেবীর নৈকট্য। ভাগ্যিস বহু আগে যোগেশচন্দ্র বাগল লিখে গিয়েছেন যে, ‘‘দৈহিক মৃত্যু না ঘটিলেও কোনও বিশেষ আদর্শ বা মতবাদের জন্য যিনি আত্মবলি দেন তাঁহাকেও শহিদ বলা যায়। এই অর্থেই সরলা দেবী চৌধুরানী মহাত্মা গাঁধী প্রবর্তিত অহিংস আন্দোলনের প্রথম মহিলা শহীদ।’’ শুধু সরলা নন, চাপা পড়ে গিয়েছে জালিয়ানওয়ালা বাগ-পরবর্তী স্বাধীনতা আন্দোলনে পঞ্জাবের মেয়েদের ভূমিকাও। ভাগ দেবী, ফুল কৌর, পুষ্পা গুজ়রালের মতো মেয়েদের শাসক-বিরোধিতার ধরন থেকে শতবর্ষ পরেও অনেক কিছু শেখার আছে। অবশ্য যদি আমরা পপকর্ন খাওয়ার ফাঁকে জাতীয় সঙ্গীতের জন্য উঠে দাঁড়ানো ছাড়া দেশের কথা আর একটুও ভাবতে চাই...। ইমেল-এ সম্পাদকীয় পৃষ্ঠার জন্য প্রবন্ধ পাঠানোর ঠিকানা: editpage@abp.in 
অনুগ্রহ করে সঙ্গে ফোন নম্বর জানাবেন।"
ধর্ষণ ও খুনের চেষ্টার পৃথক দু’টি মামলায় শুক্রবার দু’জনকে যাবজ্জীবন কারাবাসের নির্দেশ দিয়েছে শিয়ালদহ আদালত। আট বছরের এক কিশোরকে গলায় ধারাল অস্ত্রের একাধিক কোপ মেরে খুনের চেষ্টার দায়ে বিচারক লীলাময় মণ্ডল এক ব্যক্তিকে যাবজ্জীবন কারাবাসের নির্দেশ দেন। দোষীর নাম অনুপ রানা। অন্য মামলায় মানসিক ভারসাম্যহীন এক মহিলাকে একাধিক বার ধর্ষণের দায়ে সোনারপুর থানা এলাকার বাসিন্দা পরিমল গুহকে যাবজ্জীবন কারাবাসের নির্দেশ দিয়েছেন বিচারক জীমূতবাহন বিশ্বাস। সরকারি কৌঁসুলি উত্তম ঘোষ জানান, পরিমল ট্যাংরার চিংড়িঘাটা লেনে ওই মহিলার বাড়িতে যাতায়াত করত। ২০১৩ সালের ডিসেম্বর মাসে মহিলার অসহায় অবস্থার সুযোগ নিয়ে তাঁরই বাড়িতে তাঁকে একাধিক বার ধর্ষণ করে। মহিলা অন্তঃসত্ত্বা হয়ে পড়ায় তাঁর বাবা ট্যাংরা থানায় পরিমলের বিরুদ্ধে অভিযোগ জানান। ২০১৪ সালের ফেব্রুয়ারি মাসে ট্যাংরা থানার তদন্তকারী অফিসার বিশ্বজিৎ দাস (বর্তমানে চারু মার্কেট থানায় কর্মরত) গ্রেফতার করেন পরিমলকে। বিচারক দোষী ব্যক্তিকে দু’লক্ষ টাকা জরিমানা করেছেন। জরিমানার ৯০ শতাংশ ওই মহিলাকে দিতে হবে। অন্য মামলার সরকারি কৌঁসুলি উত্তম চক্রবর্তী জানান, ২০১৪ সালের নভেম্বর মাসে ট্যাংরার গোবিন্দ খটিক রোডে আরিয়ান রানা নামে এক কিশোরকে তারই আত্মীয় অনুপ পারিবারিক বিবাদের জেরে ধারাল অস্ত্র দিয়ে কোপায়। আরিয়ান সেই সময়ে স্কুলে যাচ্ছিল। তার জেঠা এবং প্রতিবেশী এক যুবকও ওই কিশোরকে বাঁচাতে গিয়ে অনুপের অস্ত্রে জখম হন। নীলরতন সরকার মেডিক্যাল কলেজ হাসপাতালে কিশোরকে নিয়ে যাওয়া হলে সেখানকার চিকিৎসকেরা তার গলায় ১৮টি সেলাই করে তার প্রাণ বাঁচান।
উন্নাও ধর্ষণ কাণ্ডে সদ্য বহিষ্কৃত বিজেপি বিধায়ক কুলদীপ সিংহ সেঙ্গার ও তাঁর প্রধান সহযোগী শশী সিংহের বিরুদ্ধে চার্জ গঠন করল দিল্লির একটি আদালত। দু’জনের বিরুদ্ধেই ভারতীয় দণ্ডবিধির ১২০বি, ৩৬৩, ৩৬৬, ৩৭৬ এবং প্রোটেকশন অব চিল্ড্রেন ফ্রম সেক্সুয়াল অফেন্সেস (পকসো) আইনের অন্যান্য ধারায় অভিযোগ আনা হয়েছে। উন্নাও কাণ্ডের নির্যাতিতারহস্যজনক ভাবে কিছু দিন আগেই পথ ‘দুর্ঘটনা’র শিকার হতেই নড়েচড়ে বসে শীর্ষ আদালত। এই ধর্ষণ কাণ্ড সংক্রান্ত পাঁচটি মামলা দিল্লিতে স্থানান্তরিত করা হয় রাতারাতি। সিবিআই-কে এই মামলা নিষ্পত্তির জন্যে ৪৫ দিন সময় বেঁধে দেওয়া হয়। আরও পড়ুন: পাক জঙ্গি হানার আশঙ্কায় কড়া সতর্কতা ভারতীয় নৌবাহিনীতে, উপকূলে বাড়ল তল্লাশি-নজরদারিআরও পড়ুন: ইদের আগে কাশ্মীরে কড়াকড়ি কিছুটা শিথিল, আংশিক ভাবে ফিরল টেলিফোন-ইন্টারনেট পরিষেবা এই মামলার শুনানি চলাকালে সিবিআইয়েক আইনজীবী অশোক ভর্তেন্দু বৃহস্পতিবার আদালতে বিচারকদের জানান, উন্নাওয়ের নির্যাতিতার বাবাকে মিথ্যে মামলায় ফাঁসানো হয়েছে। মামলা তুলে নেওয়ার জন্যে নির্যাতিতার করা হয়েছেবেধড়ক মারধরও। তাঁর বিরুদ্ধে মিথ্যে মামলাও আনা হয়। পুলিশি হেফাজতে রহস্যজনক ভাবে মৃত্যু হয়নির্যাতিতার বাবার। ওই আইনজীবী আদালতে জানান একের পরে এক তথ্যপ্রমাণ লোপাট, বেআইনি অস্ত্র বহন করা, নির্যাতিতার পরিবারকে অত্যাচার, সাক্ষী লোপাট ইত্যাদি অভিযোগে দশ জনকে ইতিমধ্যে গ্রেফতারও করা হয়। এই সমস্ত যুক্তি শুনেই চার্জ গঠন করে আদালত। উন্নাও কাণ্ডের নির্যাতিতা এখন হাসপাতালে চিকিৎসাধীন। তাঁর অবস্থা আশঙ্কাজনক। নিউমোনিয়ায় আক্রান্ত তিনি। গুরুতর আহত অবস্থায় লড়াই করছেন তাঁর আইনজীবীও।
মুর্শিদাবাদের আদালতে হাজিরা দিয়ে দিল্লি ফেরার পথে চলন্ত ট্রেনের শৌচাগারে তিহাড় জেলের এক মহিলা বন্দিকে ধর্ষণের অভিযোগ উঠল তাঁর নিরপত্তার দায়িত্বে থাকা পুলিশ কনস্টেবলের বিরুদ্ধে। ঘটনায় অবিলম্বে পুলিশি পদক্ষেপের দাবিতে বুধবার দিল্লি পুলিশ কমিশনারের দ্বারস্থ হয়েছে জাতীয় মহিলা কমিশন। অন্য দিকে এক তরুণীকে যৌন হেনস্থার অভিযোগে সাসপেন্ড করা হল দিল্লি-রাঁচী রাজধানী এক্সপ্রেসের এক টিকিট পরীক্ষক এবং প্যান্ট্রির এক কর্মীকে। দু’টি ঘটনায় ফের একবার প্রশ্নের মুখে এসে দাঁড়িয়েছে রেলে মহিলা যাত্রীদের নিরাপত্তা।  পুলিশ সূত্রে খবর, ৩ অগস্টের ওই ঘটনায় নয়াদিল্লির রেলস্টেশন থানায় অভিযোগ দায়ের করেছেন নির্যাতিতা। বুধবার স্বতঃপ্রণোদিত ভাবে দিল্লি পুলিশ প্রধানের কাছে ঘটনার তদন্তের আর্জি জানিয়েছে জাতীয় মহিলা কমিশন। কমিশনের কাছে ঘটনার বিস্তারিত রিপোর্ট জমা দেওয়ার নির্দেশ দেওয়া হয়েছে। একই সঙ্গে, অপরাধীর বিরুদ্ধে দ্রুত পদক্ষেপের আর্জি জানানো হয়েছে।   দিল্লি-রাঁচী রাজধানী এক্সপ্রেসের ঘটনায় টিকিট পরীক্ষক এবং প্যান্ট্রি কর্মী নির্যাতিতা তরুণীকে মাদক মেশানো আইসক্রিম খাইয়েছিল বলে মঙ্গলবার রাতে টুইটারে অভিযোগ তুলেছেন তাঁর এক পরিচিত। টুইটটিতে রেলমন্ত্রী এবং রেলের কয়েক জন উচ্চপদস্থ আধিকারিকদেরও ট্যাগ করেন নির্যাতিতার ওই বান্ধবী। টুইটের জবাবে দুঃখপ্রকাশ করে আইআরটিসি পূর্ব শাখা। জানান, প্রয়োজনীয় পদক্ষেপ নেওয়া হবে। নির্যাতিতা তরুণী তরফে এফআইআর দায়ের না করা হলেও ফোনে তাঁর থেকে ঘটনার বিস্তারিত বিবরণ নেওয়া হয়েছে বলে একটি বিবৃতিতে জানিয়েছেন রেল কর্তৃপক্ষ। বিভাগীয় তদন্ত চালানোর পাশাপাশি ইতিমধ্যই অভিযুক্তদের জিজ্ঞাসাবাদও করা হয়েছে বলে রেল সূত্রে খবর।                                   
উন্নাওয়ের নিগৃহীতাকে হত্যার চেষ্টায় প্রধান অভিযুক্ত বিজেপির প্রভাবশালী বিধায়ক কুলদীপ সিংহ সেঙ্গার ও তাঁর সহযোগীদের বাড়িতে রবিবার তল্লাশি করল সিবিআই। উত্তরপ্রদেশের লখনউ, বান্দা, উন্নাও এবং ফতেপুর জেলার নানা প্রান্তে ছড়িয়ে থাকা ১০ অভিযুক্তের বেশ কয়েকটি বাড়িতে গোটা দিন তল্লাশি চলে। সুপ্রিম কোর্ট সাত দিনে এই তদন্ত শেষ করে ১৫ দিনের মধ্যে আদালতে চার্জশিট দেওয়ার নির্দেশ দেওয়ার পরে ২০ জন অফিসারকে নিয়ে বিশেষ দল তৈরি করেছে কেন্দ্রীয় তদন্তকারী দলটি। তাঁরাই তল্লাশি অভিযানে অংশ নেন। সুপ্রিম কোর্টের নির্দেশ মেনে উত্তরপ্রদেশের বাইরে দিল্লির তিসহাজারি আদালতে সোমবার থেকে শুরু হচ্ছে উন্নাও ধর্ষণ ও নিগৃহীতাকে হত্যার চেষ্টার সঙ্গে যুক্ত পাঁচটি মামলা। প্রধান অভিযুক্ত সেঙ্গারকে রবিবার সীতাপুর জেল থেকে দিল্লিতে নিয়ে যাওয়ার সময়ে ধর্ষণ ও খুনের মামলায় অভিযুক্ত বিধায়ক বলেন, ‘‘মেয়েটির আরোগ্য কামনা করি। ঈশ্বর, হাইকোর্ট ও সিবিআইয়ের ওপর আমার ভরসা আছে।’’ রোজ শুনানি চালিয়ে ৪৫ দিনের মধ্যে মামলাগুলির ফয়সালা করার নির্দেশ দিয়েছে শীর্ষ আদালত।  গত রবিবার সন্ধ্যায় রায়বরেলীতে গাড়িতে একটি ট্রাক ধাক্কা মারার পরে নিগৃহীতার কাকিমা ও তাঁর বোন মারা যান। নিগৃহীতা ও তাঁর আইনজীবীকে আশঙ্কাজনক অবস্থায় হাসপাতালে ভর্তি করা হয়। মেয়েটির মা এবং আইনজীবী মহেন্দ্র সিংহের ভাই অভিযোগ করেন, সেঙ্গারের বিরুদ্ধে ধর্ষণের মামলা তুলে নেওয়ার জন্য তাঁদের উপর চাপ দেওয়া হচ্ছিল। প্রাণনাশের হুমকিও দিচ্ছিল বিধায়কের অনুগামীরা। তাঁরা অভিযোগ করেন, ট্রাকের ধাক্কা আসলে নিগৃহীতা ও তাঁর আইনজীবীকে হত্যার চক্রান্ত। ট্রাকের মালিক দেবেন্দ্রকিশোর পালকেও রবিবার জিজ্ঞাসাবাদ করে সিবিআই। একটি সংবাদ সংস্থার কাছে দেবেন্দ্র দাবি করেন, সেঙ্গারের দলবলের সঙ্গে তাঁর কোনও যোগ নেই। গাড়িতে কারা ছিলেন, সেটাও তাঁর চালকের জানা ছিল না। বৃষ্টিভেজা পথে নিয়ন্ত্রণ হারিয়েই দুর্ঘটনাটি ঘটেছিল। ট্রাকটির নম্বরপ্লেটে কেন কালো কালি লাগানো ছিল, সে ব্যাপারে মালিকের যুক্তি— গাড়িটির ঋণের কিস্তি বাকি পড়ে যাওয়ায় সেটি বাজেয়াপ্ত করার নোটিস জারি হয়েছিল। পুলিশকে ধোঁকা দিতেই দিন পনের ধরে ট্রাকটির নম্বর কালিতে ঢেকে রাখা হচ্ছিল। কিস্তি বকেয়া থাকার নথিও তিনি সিবিআইয়ের কাছে জমা দিয়েছেন।
সোমবার থেকে দিল্লির তিসহাজারি আদালতে উন্নাও গণধর্ষণ সংক্রান্ত মামলাগুলির শুনানি শুরু হচ্ছে। তার মধ্যেই জোরকদমে ‘দুর্ঘটনা’ কাণ্ডের তদন্ত চালিয়ে যাচ্ছে কেন্দ্রীয় গোয়েন্দা সংস্থা সিবিআই। রবিবার দিন ভর উত্তরপ্রদেশের ১৭টি জায়গায় তল্লাশি চালাল তারা। তল্লাশি চালানো হয়েছে ধর্ষণ মামলায় অভিযুক্ত কুলদীপ সিংহ সেঙ্গারের বিরুদ্ধেও। জেলে বসে ষড়যন্ত্র কষে তিনিই ‘দুর্ঘটনা’ ঘটিয়েছেন বলে অভিযোগ নির্যাতিতার পরিবারের। এ দিন সিবিআইয়ের তরফে একটি বিবৃতি জারি করে বলা হয়, ‘‘লখনউ, উন্নাও, বান্দা এবং ফতেপুর— উত্তরপ্রদেশের এই চার জেলা এবং অভিযুক্তের বাড়িতে তল্লাশি চলছে। সব দিক খতিয়ে দেখা হচ্ছে।’’ উন্নাও গণধর্ষণ মামলায় কুলদীপ সেঙ্গার, তাঁর ভাই এবং তাঁদের বেশ কয়েক জন সহযোগীকে গতবছর গ্রেফতার করা হয়। তাদের বাড়িতেও তল্লাশি চালানো হয় বলে জানা গিয়েছে। গত এক বছর ধরে সীতাপুর জেলে বন্দি রয়েছেন কুলদীপ সেঙ্গার। শনিবার সেখানেও হাজির হয় কেন্দ্রীয় গোয়েন্দাদের একটি দল। এত দিনে জেলে গিয়ে কে বা কারা তাঁর সঙ্গে দেখা করতে গিয়েছে, তার রেকর্ড খতিয়ে দেখা হয়। আরও পড়ুন: কিছু মানুষ ও সংগঠনের উদ্দাম আচরণে উদ্বিগ্ন দেশ, মত প্রধান বিচারপতির​ আরও পড়ুন: অনুপ্রবেশ ইস্যুতে মুখরক্ষার চেষ্টা! ভারতের বিরুদ্ধে মানবাধিকার লঙ্ঘনের অভিযোগ ইমরানের চাকরি চাইতে গেলে ২০১৭ সালে কুলদীপ সেঙ্গার তাঁকে ধর্ষণ করেন বলে অভিযোগ নির্যাতিতা এবং তাঁর পরিবারের। গত বছর বিষয়টি সামনে আসে। তা নিয়ে প্রবল সমালোচনার মুখে পড়ে কুলদীপ সেঙ্গার, তাঁর ভাই এবং আরও বেশ কয়েক জনকে গ্রেফতার করা হয়। সেই মামলা চলাকালীনই গত রবিবার রায়বরেলী যাওয়ার পথে পথ দুর্ঘটনার কবলে পড়েন নির্যাতিতা ও তাঁর পরিবার। তাতে ঘটনাস্থলেই মৃত্যু হয় নির্যাতিতার পরিবারের দুই মহিলা সদস্যের, যাঁদের মধ্যে এক জন আবার ধর্ষণ মামলায় প্রত্যক্ষ সাক্ষী ছিলেন। গুরুতর জখম অবস্থায় এই মুহূর্তে লখনউ হাসপাতালে ভর্তি নির্যাতিতা এবং তাঁদের পারিবারিক আইনজীবী। মামলা তুলে না নেওয়ায়, জেলে বসে কুলদীপ সেঙ্গার তাদের লাগাতার হুমকি দিচ্ছিলেন এবং তাতে কাজ না হওয়ায় তিনিই এই ‘দুর্ঘটনা’ ঘটিয়েছেন বলে অভিযোগ নির্যাতিতার পরিবার। বিষয়টি খতিয়ে দেখতে তদন্তে নেমেছে সিবিআই।
উন্নাও-কাণ্ডের প্রতিবাদে এ বার কলকাতায় বিজেপি রাজ্য দফতর ঘেরাও অভিযানের চেষ্টা করল যুব কংগ্রেস। তাদের দাবি, উত্তরপ্রদেশে আইনশৃঙ্খলার হাল শোচনীয়। উন্নাওয়ের ধর্ষণ এবং তার পরে ধর্ষিতা ও তাঁর আইনজীবীকে প্রাণে মারার চেষ্টার ঘটনার জেরে বিজেপি-শাসিত উত্তরপ্রদেশের মুখ্যমন্ত্রী যোগী আদিত্যনাথকে ইস্তফা দিতে হবে। সেন্ট্রাল অ্যাভিনিউয়ে মহারাণা প্রতাপের মূর্তি থেকে এগোনোর পথে শুক্রবার মেডিক্যাল কলেজের কাছে অবশ্য যুব কংগ্রেসের মিছিল আটকে দেয় পুলিশ। রাস্তায় ধস্তাধস্তি বাধে। সেখানেই যোগীর কুশপুতুল পোড়ান যুব কংগ্রেস কর্মীরা। বিরোধী দলনেতা আব্দুল মান্নান, প্রদেশ যুব কংগ্রেস সভাপতি শাদাব খান ছিলেন ওই কর্মসূচিতে। উন্নাওয়ের ঘটনার প্রতিবাদে প্রতি রাজ্যেই সংগঠনকে এমন কর্মসূচি নিতে নির্দেশ দিয়েছে সর্বভারতীয় যুব কংগ্রেস।
পাশাখেলায় হেরে গিয়ে দ্রৌপদীকে বাজি রেখেছিলেন পঞ্চপাণ্ডব। মহাভারতের সেই কাহিনিই বাস্তব হয়ে ধরা দিল উত্তরপ্রদেশে। সেখানে স্ত্রীকে বাজি রেখে বন্ধু এবং আত্মীয়ের সঙ্গে জুয়া খেলতে বসেছিলেন এক ব্যক্তি। হেরে গিয়ে নিজে শাস্তি ভোগ করা তো দূর, উল্টে বন্ধু এবং আত্মীয়কে দিয়ে বাজি রাখা স্ত্রীকেই গণধর্ষণ করালেন তিনি! এমনটাই অভিযোগ উঠল উত্তরপ্রদেশের জৌনপুর জেলায়। বিষয়টি নিয়ে থানায় অভিযোগ জানাতে গিয়েছিলেন নির্যাতিতা। কিন্তু অভিযোগ নিতে অস্বীকার করে পুলিশ। উপায় না দেখে সরাসরি আদালতের দ্বারস্থ হন ওই মহিলা। সেখান থেকে নির্দেশ আসার পর এফআইআর নেয় জাফরাবাদ থানা। নিজের অভিযোগে নির্যাতিতা জানিয়েছেন, জাফরাবাদেরই বাসিন্দা তিনি। মদ্যপানের বদভ্যাস রয়েছে তাঁর স্বামী। বাড়িতে মদের আসরও বসাতেন তিনি। সেখানে যাতায়াত ছিল অরুণ নামে তাঁর এক বন্ধু এবং অনিল নামে তাঁদের এক আত্মীয়ের। মদ্যপান করার সময় সম্প্রতি জুয়া খেলছিলেন তাঁরা। সেখানে আচমকাই তাঁকে বাজি রেখে বসেন স্বামী। হেরে গেলে ওই দু’জনকে দিয়ে তাঁকে গণধর্ষণ করান।  আরও পড়ুন: বেকবাগান থেকে নিখোঁজ সেন্ট জেভিয়ার্সের মেধাবী ছাত্র​ আরও পড়ুন: খিদিরপুরে বন্ধ ঘর থেকে উদ্ধার তিন ভাইবোনের দেহ, কী ভাবে মৃত্যু, রহস্য​ সেই ঘটনার পর দিন মামাবাড়ি চলে যান তিনি। সেখানে গিয়ে ক্ষমা চান তাঁর স্বামী। তাঁর কথায় বাড়ি ফিরে আসার সিদ্ধান্ত নেন তিনি। কিন্তু পথে গাড়ি থামিয়ে ফের ওই বন্ধু এবং আত্মীয়কে ডেকে তাঁকে ধর্ষণ করান তিনি। এমনটাই অভিযোগ। আদালতের নির্দেশে অভিযুক্ত তিন জনের বিরুদ্ধে গণধর্ষণের মামলা দায়ের করেছে পুলিশ। তবে তাঁদের গ্রেফতার করা হয়েছে কি না, এখনও পর্যন্ত তা জানা যায়নি।
১০ বছরের এক বালিকাকে গণধর্ষণ ও খুন এবং তার ৭ বছরের ভাইকে খুনের দায়ে দোষী সাব্যস্ত এক ব্যক্তির ফাঁসির সাজা বহাল রাখল সুপ্রিম কোর্ট। মনোহরণ নামে তামিলনাড়ুর কোয়ম্বত্তূরের এই আসামির অপরাধের সঙ্গী ছিল জনৈক মোহনকৃষ্ণন। সে আগেই পুলিশের সঙ্গে সংঘর্ষে মারা গিয়েছে।  ঘটনা ২০১০ সালের ২৯ অক্টোবরের। স্কুলে যাওয়ার পথে একটি মন্দিরের সামনে থেকে শিশু দু’টিকে তুলে নিয়ে যায় ওই দু’জন। তাদের হাত বেঁধে বালিকাটিকে ধর্ষণ করে মনোহরণ ও মোহনকৃষ্ণন। এর পরে শিশু দু’টির গলায় বিষ ঢেলে দেয় তারা। কিন্তু তাতে মৃত্যু না-হওয়ায় শিশুদু’টির হাত একসঙ্গে বেঁধে খালের জলে ফেলে ডুবিয়ে মারা হয় তাদের।  নিম্ন আদালত ও মাদ্রাজ হাইকোর্ট অভিযুক্তকে মৃত্যুদণ্ড দেওয়ার পরে মামলাটি আসে সুপ্রিম কোর্টের বিচারপতি আর এফ নরিম্যান, বিচারপতি সূর্য কান্ত এবং বিচারপতি সঞ্জীব খন্নার বেঞ্চে। বিচারপতি খন্না আসামির আমৃত্যু কারাবাস চাইলেও অন্য দুই বিচারপতি ফাঁসির পক্ষেই রায় দেন। বলেন, ‘‘ঠান্ডা মাথায় এই স্তম্ভিত করার মতো অপরাধ বিরলের মধ্যে বিরলতম।’’ শিশুদের যৌন হেনস্থা রোধে সংসদে যে ‘পকসো’ আইনে উল্লেখযোগ্য পরিবর্তন আনা হয়েছে, তা মনে করিয়ে দেন বিচারপতিরা। পরিবর্তিত আইনে ১২ বছর পর্যন্ত নাবালকদের ধর্ষণের ক্ষেত্রে সর্বোচ্চ সাজা হিসেবে মৃত্যুদণ্ডের কথা বলা হয়েছে।
প্ল্যাটফর্মে ঘুমন্ত মায়ের কোল থেকে তুলে নিয়ে যাওয়া হয়েছিল একরত্তি মেয়েটিকে। ২৯ জুলাই তার ধড় মিলেছে। বৃহস্পতিবার রাত পর্যন্ত মাথার হদিস নেই। পুরুলিয়ার ঝালদার বাসিন্দা তিন বছরের ওই শিশুকে অপহরণের পরে, ধর্ষণ করে খুনের অভিযোগে তিন জন ধরা পড়েছে। ধৃতদের মধ্যে সেই লোকটিও রয়েছে, যার কথায় ‘ভরসা করে’ পুরুলিয়া থেকে ঝাড়খণ্ডের টাটানগর স্টেশন পর্যন্ত গিয়েছিলেন মেয়েটির মা। বছর বাইশের স্বামীবিচ্ছিন্না সেই যুবতী বৃহস্পতিবার ঝালদায় ফিরে বলেছেন, ‘‘ওরা যেন শাস্তি পায়!’’ বছর তিনেক ধরে মেয়েকে নিয়ে ঝালদায় বাপের বাড়িতে থাকেন ওই যুবতী। সম্প্রতি নাম ভাঁড়িয়ে তাঁর সঙ্গে ফোনে আলাপ করে ঝাড়খণ্ডের সাহেবগঞ্জের মনু মণ্ডল। ‘ঘনিষ্ঠতা’ বাড়ে। যুবতীর দাবি, কয়েক দিনের মধ্যে  মনু তাঁকে নতুন করে সংসার পাতার প্রস্তাব দেয়, শিশুকন্যাকে নিয়েই। ২৩ জুলাই বছর উনত্রিশের মনু পৌঁছয় ঝালদায়। বাড়ির লোকেদের সঙ্গে পরিচয় করিয়ে দেবে বলে মা ও মেয়েকে নিয়ে যায় টাটানগরে। যদিও যুবতী জানান, যে বাড়িতে মনু তাঁদের নিয়ে যায়, তার সদর দরজায় তালা ছিল। ২৪ জুলাই রাতে টাটানগর স্টেশনে প্ল্যাটফর্মে ঘুমিয়ে পড়েন মা-মেয়ে। ঘুম ভেঙে যুবতী দেখেন, মেয়ে নেই। সে কথা বলায় মনুর হাবভাবে তাঁর সন্দেহ বাড়ে। যুবতী বলেন, ‘‘ও বলছিল, রেল পুলিশের কাছে গেলে হয়রানি হবে। কিন্তু বুঝেছিলাম, ফাঁদে পড়েছি।’’ চেঁচিয়ে লোক জড়ো করেন তিনি। যান রেলপুলিশের কাছে। সঙ্গে যায় জনতা। মনুকেও যেতে হয়। প্ল্যাটফর্মের বিভিন্ন প্রান্তে লাগানো সিসিটিভির ফুটেজে রেলপুলিশ দেখতে পায়, বারমুডা পরা এক জন কোলে করে নিয়ে যাচ্ছে শিশুটিকে। সেই সূত্রে গ্রেফতার করা হয় টেলকো থানার কাশিডির রিঙ্কু শাহ ও কৈলাস কুমারকে। ২০০৮ সালে রিঙ্কুর বিরুদ্ধে এক বার শিশু চুরির অভিযোগ উঠেছিল। সে বার বছর তিনেক জেলও খেটেছিল সে।  রেল পুলিশ সূত্রের খবর, রিঙ্কুর বছর ষোলোর এক মেয়ে-সহ তিন সন্তান রয়েছে। তবে দীর্ঘদিন স্ত্রী-সন্তানের সঙ্গে থাকে না সে। রিঙ্কুর মা পুলিশকর্মী। গিরিডিতে কর্মরত। কৈলাসের বাবা সিআরপির জওয়ান। তিনি কর্তব্যরত কাশ্মীরের পুলওয়ামায়। শিশুটির মায়ের অভিযোগের ভিত্তিতে ধরা হয় মনুকেও। এখন তিন জনেই জামশেদপুরের ঘাঘিডি জেলে রয়েছে। রেল পুলিশের এসপি (জামশেদপুর) এহতেশাম ওয়াকারিবের দাবি, জেরায় রিঙ্কু ও কৈলাস তাঁদের জানিয়েছে, স্টেশন থেকে তুলে নিয়ে গিয়ে ধর্ষণ করা হয় শিশুটিকে। তার পরে খাট থেকে পড়ে যায় বাচ্চাটি। যন্ত্রণায় কাঁদতে শুরু করে। কান্না থামাতে না পেরে, মাথা কেটে তাকে খুন করা হয়।  ২৯ জুলাই ধৃতদের নিয়ে গিয়ে টেলকো থানার রামাধীন বাগানের কাছে, একটি খাঁড়ি থেকে উদ্ধার করা হয় প্লাস্টিক ব্যাগে ভরা শিশুটির ধড়। ঘটনা জেনে খেপে ওঠেন স্থানীয় বাসিন্দারা। জনরোষ থেকে রিঙ্কু, কৈলাসকে বাঁচায় পুলিশ। প্রশিক্ষিত কুকুর নিয়ে চলে তল্লাশি। তবে এ দিন পর্যন্ত মাথার সন্ধান মেলেনি। শিশুটির মায়ের পাশে আইনি সহায়তা নিয়ে দাঁড়িয়েছে ‘বহুজন ক্রান্তি মোর্চা’ নামে একটি সংগঠন। তাদের তরফে কাশিফ রাজা সিদ্দিকি বলেন, ‘‘প্ল্যাটফর্ম থেকে যখন বাচ্চাটাকে অপহরণ করা হল, তখন রেল পুলিশ কী করছিল?’’
বিয়ের বছর খানেকের মাথায় মেয়ের জন্ম। তার পরেই স্বামীবিচ্ছিন্না হয়ে সন্তানকে নিয়ে পুরুলিয়ার ঝালদায় দিনমজুর বাবার কাছে ফিরে এসেছিলেন যুবতী। বছর তিনেক পরে ফের জড়ান সম্পর্কে। কিন্তু সেই সম্পর্ক গড়ার আশ্বাস যার কাছ এসেছিল, ‘সে লোকটা ঠিক ছিল না’—এমনই উপলব্ধি তাঁর। সঙ্গে আক্ষেপ, ‘‘মেয়েটা চলে গেল!’’ ‘সিসিটিভি ফুটেজ’ দেখে ঝাড়খণ্ডের টাটানগর স্টেশন থেকে তিন বছরের শিশুকন্যাকে অপহরণ, ধর্ষণ ও খুনের অভিযোগে টেলকো থানা এলাকার দুই বাসিন্দাকে ধরেছে রেলপুলিশ। সঙ্গে ধরা হয়েছে ঝাড়খণ্ডেরই সাহেবগঞ্জের মনু মণ্ডলকে। যুবতীর দাবি, এই মনু মণ্ডলের ‘চাপাচাপিতেই’ তিনি ঝালদা থেকে জামশেদপুরে যেতে রাজি হন। সম্প্রতি নাম ভাঁড়িয়ে মনু তাঁর সঙ্গে ফোনে আলাপ পাতায়। মেয়েকে নিয়েই সংসার পাতার প্রস্তাব দেয়। ২৩ জুলাই মনু ঝালদায় পৌঁছয়। বলে, দেখা করতে। যুবতীর বাবা বলেন, ‘‘মেয়ে দোনামনা করছিল। আমিই বলি, এত দূরে যখন এসেছে ছেলেটা, দেখা অন্তত করে আয়।’’ মেয়েকে নিয়ে বেরোন যুবতী। ঝালদা বাসস্ট্যান্ডে দেখা হয় মনুর সঙ্গে। যুবতীর দাবি, মনু তখন ‘পীড়াপিড়ি’ করে জামশেদপুরে গিয়ে তার বাড়ির লোকেদের সঙ্গে পরিচয় করে আসতে।  মা-মেয়ের দুপুরের খাওয়া হয়নি তখনও। ঝালদা থেকে বাসে পুরুলিয়ায় গিয়ে একটি হোটেলে তিন জনে খান। তার পরে সেখান থেকে ট্রেন ধরে টাটানগর। সন্ধ্যা হয়ে গিয়েছিল। রাতটা স্টেশনে কাটিয়ে পর দিন সকালে মা ও মেয়েকে নিয়ে মনু চাইবাসায় একটি তালাবন্ধ বাড়ির সামনে হাজির হয়। যুবতীকে বোঝায়, টাটানগরে একটি পারিবারিক অনুষ্ঠান রয়েছে। সবাই সেখানে গিয়েছেন। যুবতীর কথায়, ‘‘তখন একপ্রস্ত সন্দেহ হয়েছিল। আঁচ করেছিলাম, ফাঁদে পড়েছি। কিন্তু অচেনা একটা জায়গায় কী করব বুঝে উঠতে পারছিলাম না।’’   মা ও মেয়েকে নিয়ে মনু সে রাতেই ফিরে যায় টাটানগর স্টেশনে। রাতটা সেখানে কাটিয়ে, সকালে অনুষ্ঠানবাড়িতে যাওয়ার কথা বলে। যুবতী বলেন, ‘‘ঘুম এসে গিয়েছিল। হঠাৎ উঠে দেখি, মেয়ে নেই।’’ মনু পাশেই শুয়েছিল। যুবতীর সঙ্গে সে-ও শিশুটির খোঁজ করে। তবে অভিযোগ, মেয়ের হদিস না পেয়ে যুবতী রেল পুলিশের কাছে যেতে চাইলে, সে বাধা দেয়। নানা ওজর-আপত্তি করে। এমনকি, যুবতীর ফোনটিও নিয়ে নেয়। যুবতীর কথায়, ‘‘তখন চিৎকার করি। লোকজন জড়ো হয়ে যায়।’’ যুবতী ও জনতার চাপে মনু রেল পুলিশের কাছে যেতে বাধ্য হয়। রেল পুলিশ ‘সিসিটিভি ফুটেজ’ দেখে রিঙ্কু শাহ ও কৈলাস কুমার নামে দু’জনকে ধরে। গ্রেফতার হয় মনুও। বুধবার আদালত তাদের ১৪ দিনের জন্য জেল-হাজতে পাঠিয়েছে। ২৯ জুলাই উদ্ধার হয় শিশুটির দেহ। রেল পুলিশের এক কর্তা জানান, শনাক্ত করতে গিয়ে অজ্ঞান হয়ে যান যুবতী।
একটা রানআউট। আর তার সঙ্গেই আপামর ভারতবাসীর আরও একবার বিশ্বজয়ের স্বপ্ন শেষ! না বিশ্বজয় অর্থে কোন অর্থনৈতিক, রাজনৈতিক, বিজ্ঞান বা শিল্প-সংস্কৃতি অঙ্গনের প্রতিযোগিতার কথা বলছি না। এটা বোঝার জন্য কোনও পুরস্কারও নেই। বলছি, সদস্য শেষ হওয়া বিশ্বকাপ ক্রিকেটের কথা। এবং পৃথিবীর দুই শতাধিক দেশের মধ্যে মাত্র, হ্যাঁ মাত্র ১০টি দেশ এই বিশ্বজয়ের রণাঙ্গনে লড়াইয়ে আসীন ছিল। ভাবতে অবাক লাগলেও এটাই বাস্তব। আর তাই গত ১০ই জুলাই, ২০১৯ তারিখে সর্বকালের অন্যতম সেরা ফিনিশারের তকমা লেগে থাকা মহেন্দ্র সিংহ ধোনির ওই রান আউটের পরে শুধু ভারতবর্ষের বাসিন্দারা নন, পৃথিবীর সর্ব গোলার্ধের সকল স্থানে ছড়ানো ছিটানো জন্মসূত্রে ভারতীয়েরাও চরম বিষাদে নিমজ্জিত হয়ে পড়েছেন। কারণ, সেই আউটের সঙ্গে সঙ্গেই সকলে বুঝে গিয়েছিলেন, এ বারের মতো বিশ্বকাপ অভিযান শেষ ভারতের। যত দিন বিশ্বকাপ ছিল আমাদের আর কোনও কিছু নিয়ে ভাবারও সময় ছিল না। দেশের যাবতীয় সমস্যা তখন ‘ব্যাকবেঞ্চে’। মন জুড়ে শুধুই ক্রিকেট। শুধুই ধোনি, কোহালি, রোহিত, বুমরারা। ঠিক সেই ভাবেই নিউজ়িল্যান্ডের বিরুদ্ধে ওই সেমিফাইনাল ম্যাচে ধোনির রান-আউটের পরেও চুলচেরা বিশ্লেষণে নিমগ্ন ক্রিকেট প্রেমী ভারতীয়েরা। ওই রানআউটের বাইরেও আরও নানা ভুল-ভ্রান্তি অন্বেষণে ব্যস্ত। প্রথম একাদশে মহম্মদ শামির না থাকা, দুরন্ত ফর্মে থাকা ওপেনার রোহিত শর্মার এই ম্যাচে ব্যর্থ হওয়া, দলের অধিকাংশ ব্যাটসম্যানের রান না পাওয়া, ধোনিকে ব্যাটিং লাইন-আপে আরও একটু আগে না-নামানো, অধিনায়ক বিরাট কোহালির মতো বিশ্বমানের ব্যাটসম্যানের গুরুত্বপূর্ণ ম্যাচে রান না পাওয়া ইত্যাদি নানা বিষয় বাড়ির ড্রইংরুম, চায়ের ঠেক, অফিস, বাস, ট্রেন সমস্ত স্থানে আলোচনার প্রথম সারিতে স্থান করে নিয়েছে। কিন্তু, সব বিতর্কের ঊর্ধ্বে মাথাচাড়া দিয়ে থেকেছে সেই একটি নাম— মহেন্দ্র সিংহ ধোনি।  ঠেকে ঠেকে সে কী তুফান উঠেছিল সে দিন! ধোনি কি পারতেন না তাঁর শরীরটি ভাসিয়ে দিয়ে পৌঁছে যেতে ক্রিজের সেই প্রত্যাশিত সীমারেখায়, ফিল্ডারের সরাসরি থ্রোয়ে বলটি উইকেট ছোঁয়ার আগেই। যদি তিনি পারতেন তা হলে তিনি কি সেই আপাত অসম্ভবের সীমাবদ্ধতাকে অতিক্রম করে প্রতিটি ভারতবাসীর হাতে আবারও একবার বিশ্বকাপের দুর্মূল্য ট্রফিটি এনে দিতে পারতেন না? বিজ্ঞেরা বলে দিলেন, বয়স হলে ফিটনেস যে কমে যায়, সেটা ধোনি কবে বুঝবেন। ধোনিকে দল কত দিন বহন করবে, উঠে গেল সে প্রশ্নও।  আর এই রকমারি প্রশ্নের ঘূর্ণিপাকে আবদ্ধ ভারতবর্ষ প্রকৃতির খুব স্বাভাবিক নিয়মেই আবার কর্মচঞ্চল বাধ্যবাধকতার জীবনে ফিরে আসবে। কিছু কিছু প্রশ্নের মীমাংসা থেকে যাবে অধরা। আলোচনা, বিতর্কের পরিসরে আমরা ভুলতে থাকব ক্রিকেট এগারো জনের খেলা। কোনও এক জনের সাফল্য বা ব্যর্থতা একটি খেলার সামগ্রিক ফলাফলে সব সময় প্রভাব বিস্তার করে না। কিন্তু, সত্যিই কি তাই? এক জন ধোনি, একজন কোহালি বা এক জন রোহিত শর্মা তো পারেন ম্যাচের ভাগ্য বদলে দিতে। বারবার সেটা দেখেছিও আমরা। ভাগ্য বদলে দেওয়া আর তাঁদের উপরে সম্পূর্ণ নির্ভরশীলতা কিন্তু এক নয়। অন্তত হওয়া উচিত নয়। কিন্তু ভারতবর্ষের মতো দেশে এই প্রবণতা থেকে তো আমরা মুক্ত হতে পারছি না। আমরা মনে করি, অমুক তো এখনও আছে। ঠিক ম্যাচ বার করে দেবে। মনে মনে তাঁদের যে আমরা ঈশ্বর বানিয়েছি!  এবং এখানেই আমাদের মতো দেশের মনস্তাত্ত্বিক বাস্তবতা প্রধান আলোচ্য বিষয় হয়ে ওঠে। বেহাল অর্থনীতি, রাজনৈতিক আস্থাহীনতা, ধর্মীয় অসহিষ্ণুতা, পারস্পরিক অবিশ্বাস, ক্রমবর্ধমান বেকারত্ব, ধর্ষণ থেকে নারী নির্যাতনের মতো জ্বলন্ত সমস্যাগুলো কোথায় যেন হারিয়ে যায়। আলোচনা হয় না। এ ব্যাপারে আমরা ভারতবাসীরা এক অদ্ভুত অতুলনীয় মানসিক পরিকাঠামোর অধিকারী। এই মানসিক পরিস্থিতিতে বাঁচার প্রতিটি পদক্ষেপে এসে পড়া অসন্তোষগুলি নিজেদেরকে বাস্তব, চিরস্থায়ী, ধ্রুব সত্যে পরিণত করে চলেছে। তাই এগুলিকে আর আমরা সমস্যা বলে মনে করি না।  জনসংখ্যা বৃদ্ধির হারও আমাদের দেশের স্বাভাবিক জনজীবনকে ব্যাপক ভাবে ক্ষতিগ্রস্ত করছে। উপরে উল্লেখিত অসন্তোষের কারণগুলি জনবিস্ফোরণের ফলে সমাধানের কোনও পথ খুঁজে পায় না। ফলত, এক অবর্ণনীয় মানসিক অবস্থার মধ্যে আমাদের দৈনন্দিন বেঁচে থাকা। এ ভাবে প্রাণধারণ করতে করতে এমন এক ভাবনাচিন্তায় আমরা অভিযোজিত  হতে থাকি, যেখান থেকে জন্ম নেয় এক নায়ক-পুজোর মূল্যবোধ। নায়ক-পুজোর সঠিক ইংরেজি ভাষান্তর হয়তো ‘Hero Worship’। তখন  আমরা ভাগ্য-পীড়িত জাতি খুঁজে পেতে চাই এমন এক মানুষকে, যিনি আমাদের সামনে ‘অতিমানব’ হয়ে উঠবেন। যাঁকে আশ্রয় করে আমরা আমাদের সব অপূর্ণতাকে ভুলে যেতে পারব। যাঁর নায়কোচিত (অথবা অতিনায়কোচিত) কর্মকাণ্ডের মধ্যে চাইব নিজেদের হারিয়ে ফেলতে। এই হারিয়ে যাওয়ার মধ্যেই রয়েছে নিজেকে ভুলে যাওয়া, নিজের সমস্ত অপ্রাপ্তিকে ভুলে খুঁজে পাওয়া এক নৈসর্গিক মুক্তির আস্বাদ। সিনেমা হলের আড়াই ঘণ্টায় যেমন মানুষ চায় সব কিছুকে ভুলে থাকতে। বিশ্বাস করতে ভালবাসে, নায়ক তো নায়কই। দশ-বিশ জন গুন্ডা পেটানো তার কাছে ছেলেখেলা।  এই অনির্বচনীয় মুক্তিরই ভারতবর্ষে আর এক নাম ক্রিকেট। সেই ক্রিকেট হয়ে ওঠে আমাদের মাথা তুলে উঠে দাঁড়ানোর অন্যতম মাধ্যম। তাই তো নানাবিধ অসন্তোষের পাহাড়ের বোঝা বইতে বইতে ক্লান্ত মেরুদণ্ড একটু হাসার, আনন্দে ভাসবার কারণ খুঁজে পায় কপিল দেবে, গাভাসকারে, সচিন তেন্ডুলকরে, সৌরভ গঙ্গোপাধ্যায়ে, এম এস ধোনিতে কিংবা বিরাট কোহালিতে। নিজেদের অজ্ঞাতসারেই এঁরা আমাদের হৃদয়ের মণিকোঠায় ঈশ্বরের আসন লাভ করেন। এঁদের হাতে শ্রেষ্ঠত্বের শিরোপা উঠে আসার সমার্থক হয়ে ওঠে বেকারের চাকরি পাওয়া, অভূক্ত ভারতের অন্নপ্রাপ্তির মতো অগনিত না পাওয়ার স্বপ্নপূরণে। আবেগ-সিঞ্চিত মনে যুক্তির কোনও প্রবেশাধিকার থাকে না। আমরাও তাই ক্রিকেটকে নিয়ে বেঁচে থাকি জীবনের সমস্ত দুঃখ হরণের অঙ্গীকারে। এই তথাকথিত ‘ইশ্বর’-দের নিয়ে আমরা বছর মেতে থাকি, যা একেক সময় চেহারা নেয় এক গণ-হিস্টিরিয়ায় | যতদিন না আমাদের অস্তিত্বের অধিকার, কর্তব্যের পাওয়া না পাওয়াগুলি সুশৃঙ্খল হবে, ততদিন আমরা এ ভাবেই ক্রিকেটকে লক্ষ্য করে, ক্রিকেটকে সঙ্গে নিয়ে দৌড়াতেই থাকব। কারণ, আমাদের সামনে একবুক আবেগ নিয়ে দৌড়ে চলেছেন যশপ্রীত বুমরা। বুমরার হাতের বল আসলে ক্রিকেটের সীমানা ছাড়িয়ে জেগে থাকা অসংখ্য ভারতবাসীর দুই চোখের জীবন্ত স্বপ্ন। (লেখক সিউড়ি চন্দ্রগতি উচ্চ বিদ্যালয়ের শিক্ষক,মতামত নিজস্ব)
তিন বছরের একটি ঘুমন্ত শিশুকে মায়ের পাশ থেকে তুলে নিয়ে গিয়ে দু’জনে মিলে ধর্ষণ করেছে। তার পর তাকে ছুরি দিয়ে কোপানো হয়েছে। কেটে ফেলা হয়েছে শিশুটির মাথা। জামশেদপুরের ঘটনা। গত শুক্রবারের। পুলিশ ওই ঘটনায় জড়িত সন্দেহে তিন জনকে গ্রেফতার করেছে। তাদের মধ্যে এমন এক জন রয়েছে যে ২০১৫ সালে একটি শিশুকে ধর্ষণের দায়ে বহু দিন জেল খেটে সদ্য বেরিয়ে এসেছে। রেল স্টেশন থেকে ৪ কিলোমিটার দূরে একটি বস্তির পিছনে ঝোপঝাড়ের মধ্যে প্লাস্টিকের ব্যাগে রাখা ছিল শিশুটির ছিন্নভিন্ন দেহটি। পুলিশ সেখান থেকেই দেহটি উদ্ধার করে। তবে তার কাটা মুণ্ডটি এখনও পাওয়া যায়নি। যে তিন জনকে পুলিশ গ্রেফতার করেছে, তাদের দু’জন। ছবি: টুইটারের সৌজন্যে পুলিশ জানাচ্ছে, জামশেদপুর রেল স্টেশনের প্ল্যাটফর্মে শুক্রবার রাতে মায়ের পাশে ঘুমোচ্ছিল শিশুটি। প্ল্যাটফর্মের সিসিটিভি ফুটেজে দেখা গিয়েছে, এক ব্যক্তি এসে শিশুটিকে কোলে করে তুলে নিয়ে যাচ্ছে। গ্রাফিক: তিয়াসা দাস পরের দিন সকালে ঘুম থেকে উঠে মা তাঁর পাশে শিশুটিকে দেখতে না পেয়ে পুলিশকে জানান। মহিলা পুলিশকে জানান, স্বামীকে ছেড়ে যাঁর সঙ্গে তিনি পুরুলিয়া থেকে চলে এসেছিলেন জামশেদপুরে, সেই ব্যক্তিই শিশুটির অপহরণ ও ধর্ষণের ঘটনায় জড়িত বলে তাঁর সন্দেহ। সেই ব্যক্তি ওই মহিলা ও তাঁর শিশুটির সঙ্গে সে দিন জামশেদপুর স্টেশনের প্ল্যাটফর্মেই ছিলেন। পুলিশ তাঁকেও গ্রেফতার করেছে। আরও পড়ুন- উন্নাও-কাণ্ডের নিন্দা কুভাষায়, নিন্দিত উদয়ন​ আরও পড়ুন- ‘চাপে পড়ে’ অভিযোগ, জামিন গণধর্ষণে অভিযুক্তের​
উত্তরপ্রদেশের উন্নাওয়ে নির্যাতিতা তরুণী ও তাঁর পরিবারের নিরাপত্তা এবং অভিযুক্তদের শাস্তি চেয়ে কলকাতায় পথে নামল বিভিন্ন রাজনৈতিক দল ও নাগরিক সমাজ। ধর্ষণ-কাণ্ডে সাক্ষ্যপ্রমাণ লোপাটের উদ্দেশ্যেই উন্নাওয়ের ওই তরুণী, তাঁর আইনজীবী ও পরিবারের লোকজনকে ট্রাকের ধাক্কায় মেরে ফেলার চেষ্টা হয়েছে বলে অভিযোগ তাদের। উত্তরপ্রদেশের বিজেপি-শাসিত সরকারের মুখ্যমন্ত্রী যোগী আদিত্যনাথকেই কাঠগড়ায় তুলেছেন কলকাতার প্রতিবাদীরা। সিপিআই (এম-এল) লিবারেশনের মহিলা সংগঠন বুধবার মৌলালির মোড়ে বিক্ষোভ সভা করেছে আদিত্যনাথের পদত্যাগের দাবিতে। সিপিআই (এম-এল) জাতীয় কর্মশালা উপলক্ষে শহরে থাকা প্রতিনিধিরাও যোগ দিয়েছিলেন সেই বিক্ষোভে। লিবারেশনের মহিলা সংগঠনের নেত্রী এবং দলের পলিটব্যুরো সদস্য কবিতা কৃষ্ণন ওই বিক্ষোভ সভায় অভিযোগ করেন, ‘‘উন্নাওয়ের ধর্ষিতা মেয়েটিকে শুধু ট্রাক চাপা দিয়ে মেরে ফেলার চেষ্টা হয়েছে, তা-ই নয়। বিভিন্ন জায়গায় বিজেপির সরকারগুলি আসলে মহিলাদের সুবিচার পাওয়ার অধিকারকেই পিষে মারতে চাইছে। এসইউসি-র ছাত্র, যুব ও মহিলা সংগঠন এ দিনই রাজা সুবোধ মল্লিক স্কোয়ার থেকে ধর্মতলা পর্যন্ত মিছিল করে উন্নাও-কাণ্ডে অভিযুক্ত বিজেপি বিধায়ক কুলদীপ সিংহ সেনগারের কুশপুতুল দাহ করে। অভিযুক্তদের সাজা এবং নির্যাতিতার পরিবারের নিরাপত্তা ও ক্ষতিপূরণ চেয়ে রাজ্যপালের কাছে দাবিপত্রও দিয়েছে তারা। উন্নাওয়ের ঘটনার প্রতিবাদ জানাতে তারাতলায় সন্ধ্যায় মোমবাতি মিছিল করেন কংগ্রেসের আশুতোষ চট্টোপাধ্যায়েরা। কলকাতা প্রেস ক্লাবের সামনে থেকে গাঁধী মূর্তি পর্যন্ত মোমবাতি মিছিল করেছেন নাগরিক সমাজের প্রতিনিধিরাও। তাঁরা খোলা চিঠি দিয়েছেন রাষ্ট্রপতিকে।
গোপনে এক তরুণীর ব্যক্তিগত মুহূর্তের ছবি মোবাইলে তুলে তাঁকে ব্ল্যাকমেল করে ধর্ষণের অভিযোগ ছিল এক যুবকের বিরুদ্ধে। অভিযোগ, ওই তরুণীর বিয়ের পর সেইসব আপত্তিকর ছবি তাঁর স্বামীর ফোনে পাঠিয়ে সেই যুবক ফের ব্ল্যাকমেলের চেষ্টা করে। এরপর ওই যুবকের বিরুদ্ধে থানায় অভিযোগ দায়ের করেন ওই মহিলা। অভিযোগের ভিত্তিতে শনিবার বিহার থেকে গ্রেফতার হয় ওই যুবক। ইংরেজবাজার থানার পুলিশ জানিয়েছে, ধৃতের নাম রওশন কুমার। বাড়ি বিহারের সহর্ষা জেলার সালকুয়া এলাকার উৎসেরা বাহারুয়া গ্রামে। বিহার পুলিশের সাহায্য নিয়ে বছর আঠাশের রওশনকে গ্রেফতার করা হয়। রবিবার ধৃতকে জেলা আদালতের সিজিএমের এজলাসে তোলা হয়। সরকারি আইনজীবী উৎপল মণ্ডল বলেন, ‘‘বিচারক ধৃতকে চার দিনের জন্য পুলিশ হেফাজতে পাঠিয়েছেন।’’ স্থানীয় ও পুলিশ সূত্রে জানা গিয়েছে, রওশন মালদহের কাজিগ্রামের একটি বেসরকারি কলেজ থেকে ইলেক্ট্রিক্যাল ইঞ্জিনিয়ারিং পাশ করে ২০১৪ সালে। সে কাজিগ্রাম পঞ্চায়েতের নিত্যানন্দপুরে একটি মেসবাড়িতে থাকত। সেই সুবাদেই ওই মেসবাড়ির মালিকের ঘরেও তার যাতায়াত ছিল। অভিযোগ, বিভিন্ন সময়ে বাড়ির মালিকের তরুণী মেয়ের ব্যক্তিগত মুহূর্তের ছবি গোপনে মোবাইলে ভিডিয়ো রেকর্ডিং করে রওশন। ছবিও তুলে রাখত সে। পরে ওইসব ছবি দেখিয়ে ওই তরুণীকে ব্ল্যাকমেল করে একাধিকবার তাঁর সঙ্গে শারীরিক সম্পর্ক গড়ে তোলে বলে অভিযোগ। পুলিশের কাছে ওই তরুণী জানান, সামাজিক অসম্মানের ভয়ে সেই ঘটনা তিনি এতদিন বাড়ির কাউকে জানাননি। ২০১৪ সালের শেষে রওশন বিহারের বাড়িতে ফিরে যায়। এদিকে, এর তিন বছর পর ২০১৭ সালে ওই তরুণীর বিয়ে হয়ে যায়। তারপর থেকে তিনি স্বামীর কর্মসূত্রে বিশাখাপত্তনমে থাকতে শুরু করেন। তরুণীর অভিযোগ, বিয়ের খবর পাওয়ার পর থেকে রওশন ফের তাঁকে বিরক্ত করা শুরু করে। এমনকি, কয়েকমাস আগে ফোন নম্বর জোগাড় করে ওইসব আপত্তিকর ছবি তাঁর স্বামীর হোয়াট্সঅ্যাপে পাঠিয়ে দেয় রওশন। সেই সঙ্গে সাত লক্ষ টাকা চেয়ে ব্ল্যাকমেল করাও শুরু করে। এখানেই শেষ নয়। তরুণী জানান, রওশন তাঁর নামে একটি ভুয়ো ফেসবুক প্রোফাইলও খুলেছে। জানা গিয়েছে, তাঁদের তিনমাসের একটি সন্তান রয়েছে। বিষয়টি নিয়ে কয়েকমাস ধরে অশান্তির জেরে সম্প্রতি বাড়ি ফিরে এসে ওই তরুণী রওশনের বিরুদ্ধে ইংরেজবাজার থানায় অভিযোগ দায়ের করেন।  জেলা পুলিশের ডিএসপি বিপুল মজুমদার বলেন, ‘‘ওই মহিলার অভিযোগের ভিত্তিতে বিহার থেকে রওশন কুমার নামে ওই যুবককে গ্রেফতার করা হয়েছে। হেফাজতে নিয়ে জিজ্ঞাসাবাদ করা হবে।’’
বছর বাইশের বিবাহিত তরুণীকে ধর্ষণের অভিযোগে তাঁরই পরিচিত যুবককে গ্রেফতার করল অশোকনগর থানার পুলিশ। শনিবার রাতে বিড়া এলাকা থেকে তাকে ধরে পুলিশ। পুলিশ জানায়, ধৃতের নাম হালিম মণ্ডল। ধৃতকে রবিবার বারাসত জেলা আদালতে হাজির করানো হলে বিচারক তাকে পুলিশি হেফাজতে পাঠানোর নির্দেশ দেন। পুলিশ ও পরিবার সূত্রে জানা গিয়েছে, বিড়া এলাকার বাসিন্দা ওই তরুণীর বিয়ে হয়েছিল দত্তপুকুর এলাকায়। শুক্রবার রাতে শ্বশুরবাড়িতে অশান্তির জেরে তিনি  রাগ করে বাপের বাড়ি চলে আসছিলেন। পথে হালিমের সঙ্গে তাঁর দেখা। অভিযোগ, হালিম তরুণীকে বাপের বাড়ি পৌঁছে দেওয়ার নাম করে তাঁকে তার বাইকে তোলে। পথে নির্জন এলাকায় হালিম তরুণীকে ধর্ষণ করে বলে অভিযোগ। শনিবার তরুণী থানায় হালিমের বিরুদ্ধে থানায় লিখিত অভিযোগ করেন।   
"প্রায় এক দশক আগে ক্রিশ্চিয়ানো রোনাল্ডোর বিরুদ্ধে ওঠা এক মার্কিন মডেলকে ধর্ষণের অভিযোগ প্রমাণের অভাবে খারিজ হয়ে গেল। যুক্তরাষ্ট্রের কৌঁসুলিরা জানিয়ে দিলেন, জুভেন্তাসের তারকাকে দোষী সাব্যস্ত করার প্রশ্ন থাকল না। স্টেট অব নেভাডা-র আইনি প্রতিনিধি ঘোষণা করলেন, ধর্ষণের ঘটনা ঘটার সম্ভাবনা থাকতে পারে। কিন্তু তাকে প্রতিষ্ঠিত করার মতো কোনও তথ্য বা নথি পাওয়া যায়নি।
ক্যাথরিন মায়োরগা নামে এক প্রাক্তন মডেল পুলিশের কাছে অভিযোগ দায়ের করেছিলেন যে, রোনাল্ডো তাঁকে ২০০৯ সালে লাস ভেগাসের এক হোটেলে ধর্ষণ করেন। ঘটনার এক বছর পরে নাকি পুরো ঘটনা গোপন রাখার শর্তে ক্যাথরিনের সঙ্গে পর্তুগিজ মহাতারকার আর্থিক চুক্তি হয়। রোনাল্ডো নিজে অবশ্য এ হেন অভিযোগ ওঠা ইস্তক সব কিছুই অস্বীকার করেছেন। তারকা ফুটবলার ইঙ্গিত দিয়েছিলেন, তাঁদের মধ্যে যা কিছু ঘটেছিল, তার সবই উভয় পক্ষের সম্মতিতে হয়।
ক্যাথরিন কিন্তু ঘটনার বছরেই (১৩ জুন, ২০১৯) জানিয়েছিলেন যে, তিনি যৌন হেনস্থার শিকার। কিন্তু এই ব্যাপারে পুলিশ তদন্ত করতে পারেনি কারণ কে, কোথায় তাঁর উপর যৌন হেনস্থা করেছেন তা তিনি তখন জানাননি বলে। গত বছরের অগস্ট মাসে এই মহিলা নতুন করে অভিযোগ এনে দাবি করেন, মামলাটি যেন আবার শুরু হয় এবং তখনই সরাসরি রোনাল্ডোকে ঘটনার জন্য দায়ী করেন। স্বভাবতই ‘ঘটনার’ ন’বছর পরে নতুন করে তদন্ত শুরু হয়েছিল।"
ঝাড়ফুঁক করার অছিলায় এক আদিবাসী মহিলাকে ধর্ষণের অভিযোগে এক গুনিনকে গ্রেফতার করল পুলিশ।  সোমবার রাতে চন্দ্রকোনা থানার তাতারপুরের অভিযুক্ত যুবক উত্তম ঘোষকে গ্রেফতার করে পুলিশ। মঙ্গলবার তাকে ঘাটাল আদালতে তোলা হয়। ঘাটালের এসিজেএম অভিযুক্তকে পাঁচদিনের  পুলিশি হেফাজতের নির্দেশ দেন। পুলিশ সূত্রের খবর, মাস দেড়েক আগে চন্দ্রকোনা থানার ক্ষীরপাই ঘেঁষা আঁধারিয়া গ্রামে এক আদিবাসী যুবতী জ্বর-সর্দিতে অসুস্থ হয়ে পড়েন। প্রথমের দিকে ততটা গুরুত্ব দেননি ওই যুবতী। ফলে শরীরে নানা সমস্যা তৈরি হয়। সেই সময় পাড়ার লোকেরা কোনও গুনিনের কাছে গিয়ে ঝাড়ফুঁক করার পরামর্শ দেন। বাড়ি থেকে গ্রামীণ হাসপাতালের দূরত্ব প্রায় ৩-৪ কিলোমিটার। কিন্তু পুলিশকে ওই তরুণী জানিয়েছেন, বিশ্বাসবশত দিন কুড়ি আগে উত্তম নামে এক ওঝার সঙ্গে যোগাযোগ করেন তাঁরা। দু’একবার উত্তম ওই যুবতীর বাড়িতে এসে তন্ত্রমতে তুকতাক করে রোগ মুক্তির প্রতিশ্রুতি দেয়। এরজন্য মোটা টাকা দাবি করা হয়। আদিবাসী দম্পতি টাকা দিতে রাজি হন। দিন পনেরো আগে উত্তম ওই আদিবাসী দম্পতিকে তার বাড়িতে ডেকে নেয়। জানায়, রাতের অন্ধকারে পুজো করতে হবে। তাই পুজোর জন্য ওইদিন সেখানে রাতে থাকার জন্য বলা হয়। ওঝার কথা মতো ওই দম্পতি ওই দিন রাতে থাকেন। ওই যুবতীর কথায়, “গভীর রাতে স্বামীর মুখে জল ছিটিয়ে অচৈতন্য করে দেয়। তারপর স্বামীর সামনেই আমাকে ধর্ষণ করে। বিষয়টি কাউকে জানালে ফল ভাল হবে না বলে হুমকি দেয়।” পুলিশ জানিয়েছে, পরদিন সকালে ওই দম্পতি বাড়ি ফিরে আসেন। কিন্তু সুস্থ হননি যুবতী। উল্টে অনেকটাই অসুস্থ হয়ে পড়েন। বিষয়টি স্বামীকে খুলে বলেন ওই যুবতী। দিন কয়েক আগে ওই দম্পতি ওঝার কীর্তিকলাপ সম্প্রদায়ের সংগঠন ভারত জাকাত মাঝি পারগানাকে জানান। অভিযোগ পেয়েই তদন্তে নামে ওই সংগঠন। সোমবার সংগঠনের কয়েকজন উত্তমের বাড়িতে যান। অভিযোগ, আলোচনার সময় দু’পক্ষের মধ্যে প্রবল বাকবিতণ্ডা হয়। জড়ো হয়ে যায় গ্রামের লোকজন। খবর পেয়ে রামজীবনপুর ফাঁড়ির পুলিশ ঘটনাস্থলে পৌঁছয়। অভিযুক্ত ওঝা উত্তমকে পাকড়াও করে। রাতেই ওই মহিলা থানায় লিখিত অভিযোগ করেন। ঘটনার তদন্তকারী অফিসার তথা ঘাটালের এসডিপিও কল্যাণ সরকার বলেন, “অভিযুক্তকে পুলিশি হেফাজতে নেওয়া হয়েছে। তদন্ত চলছে।” ভারত জাকাত মাঝি পারগানার ঘাটাল তল্লাটের সভাপতি মনোরঞ্জন মুর্মু বলেন, “পুলিশের প্রতি ভরসা রয়েছে। নিশ্চয়ই অভিযুক্ত কড়া শাস্তি পাবে। আমরাও তদন্ত করছি।” 
"আপাতত স্বস্তিতে ক্রিশ্চিয়ানো রোনাল্ডো। তাঁর বিরুদ্ধে ওঠা ধর্ষণের অভিযোগ থেকে রেহাই পেলেন তিনি। ২০১৮ সালেের মে মাসে আমেরিকার নেভাডার এক মডেল ক্যাথরিন ম্যায়োরগা অভিযোগ জানান, ২০০৯ সাল নাগাদ এই পর্তুগিজ ফুটবল তারকা নেভাডারই এক পেন্টহাউসের স্যুইটে তাঁকে যৌন হেনস্থা এবং ধর্ষণ করেছেন। রোনাল্ডোর বিরুদ্ধে এমনই অভিযোগ জানান ওই মার্কিন মডেল। এই অভিযোগ নিয়ে শোরগোল পড়ে যায় সোশ্যাল মিডিয়ায়। ফুটবল মহাতারকার বিরুদ্ধে এই অভিযোগ ওঠায় নড়েচড়ে বসে মার্কিন পুলিশ প্রশাসন। অভিযোগ খতিয়ে দেখতে আসরে নামে লাস ভেগাস পুলিশ। কিন্তু, প্রথম থেকেই তাঁর বিরুদ্ধে ওঠা অভিযোগ সম্পূর্ণ মিথ্যে বলেই দাবি করছিলেন সিআরসেভেন।দীর্ঘদিন এই অভিযোগ নিয়ে টানাপড়েন শেষে নেভাডার ডিসট্রিক্ট অ্যাটর্নি জানান ""ন'বছর আগেকার ধর্ষণের ক্ষেত্রে পর্যাপ্ত তথ্য প্রমাণের অভাবে এই অভিযোগের ভিত্তি নিয়েই প্রশ্ন রয়ে যায়।"" আরও পড়ুন: সাররির সঙ্গে তর্ক রোনাল্ডোর নেভাডার পুলিশ সূত্রে খবর, অভিযুক্তের নাম এবং ঘটনাটি কোথায় ঘটে প্রথমে তা বলতে অস্বীকার করেন অভিযোগকারিণী। ফলে প্রয়োজনীয় ফরেন্সিক তথ্য প্রমাণ সংগ্রহও সম্ভব হয়নি। এর আগে অভিযোগকারিণী নাম প্রকাশ্যে না আনার জন্যে কোর্টের বাইরে এর ফয়সালা করার সিদ্ধান্ত নিয়েছিলেন। কিন্তু ""মিটু"" আন্দোলনের জেরে নিজের সিদ্ধান্ত বদলে নিজের নাম প্রকাশ্যে আনেন ক্যাথরিন। ক্রিশ্চিয়ানো রোনাল্ডোকে এই নিয়ে যে আর কোনও অস্বস্তিতে পড়তে হবে না তা নিশ্চিত করেছে নেভাডা প্রশাসন। তবে, রোনাল্ডো এবং অভিযোগকারিণী কেউই এই নিয়ে এখনও পর্যন্ত কোনও মন্তব্য করেননি। এই বিষয় নিয়ে মুখে কুলুপ এঁটেছেন দুই পক্ষের আইনজীবীরাও।"
হরিয়ানার সোনিপতে গণধর্ষণের শিকার হল এক দ্বাদশ শ্রেণির ছাত্রী। অভিযোগ নির্যাতিতার এক বান্ধবীর বয়ফ্রেন্ড ও বয়ফ্রেন্ডের কয়েকজন বন্ধু মিলে ধর্ষণ করেছে। ধর্ষণের আগে ওই কিশোরীকে মাদক খাইয়ে দেওয়া হয় বলেও অভিযোগ। ১৮ জুলাইয়ের ঘটনা। অভিযোগ দায়ের হলেও এখনও কেউ গ্রেফতার হয়নি। নির্যাতিতা, হরিয়ানার সোনিপতের মহিলা থানায় অভিযোগে জানিয়েছে, বৃহস্পতিবার সোনিপতে কিছু বই ও ওষুধ কেনে। তারপর তার এক বান্ধবীকে ফোন করে দেখা করার জন্য। বান্ধবী তার বাড়িতে চলে আসতে বলে। বান্ধবী বলে তাঁর বয়ফ্রেন্ড বিকাশের নম্বর দিচ্ছে। বিকাশের সঙ্গে যোগাযোগ করে তার সঙ্গে গাড়িতে করে চলে আসতে বলে। সেই মতো বিকাশকে ফোন করে নির্যাতিতা কিশোরী। বিকাশ গাড়ি নিয়ে পৌঁছে যায় ওই কিশোরীর কাছে। গাড়িতে ওঠার পর কিশোরীকে একটি ঠান্ডা পানীয় দেয় বিকাশ। অভিযোগ সেই ঠান্ডা পানীয়তেই মাদক মেশানো ছিল। খাওয়ার কিছুক্ষণ পরেই অচ্ছন্ন হয়ে পড়ে কিশোরী। আরও পড়ুন : স্বামীকে খাটের সঙ্গে বেঁধে পুড়িয়ে খুন! আরামবাগে প্রেমিক-সহ গ্রেফতার স্ত্রী আরও পড়ুন : ‘হাঁপানি রোগী’ প্রিয়ঙ্কার সিগারেট খাওয়ার ছবি ভাইরাল সোশ্যাল মিডিয়ায় নির্যাতিতা কিশোরী জানিয়েছেন, গাড়ির মধ্যেই বিকাশ প্রথমে তাঁকে ধর্ষণ করে। তারপর তাঁকে একটি অ়়জ্ঞাত জায়গায় নিয়ে যায়। সেখানে বিকাশের কয়েক জন বন্ধুও তাঁকে ধর্ষণ করে। সোনিপত মহিলা থানায় সিআরপিসি, আইপিসি ও পকসো আইনে বিকাশ ও তাঁর বন্ধুদের বিরুদ্ধে অভিযোগ দায়ের হয়েছে। এখনও পর্যন্ত কেউ গ্রেফতার হয়নি। তবে পুলিশ জানিয়েছে, খুব শীঘ্রই অভিযুক্তরা গ্রেফতার হবে। অভিযুক্তদের পাশাপাশি নির্যাতিতার বান্ধবীকেও জেরা করা হবে। পুলিশ খতিয়ে দেখছে, এই ঘটনায় নির্যাতিতার ওই বান্ধবীর কোনও ভূমিকা আছে কিনা!
প্রায় দেড় বছর ধরে ১৬ বছরের এক কিশোরীকে ধর্ষণের অভিযোগে এক নাবালক-সহ ছ’জনকে শনিবার গ্রেফতার করেছে মধ্যপ্রদেশ পুলিশ। ধর্ষণে অভিযুক্তদের মধ্যে রয়েছে সেখানকার স্থানীয় এক ক্যাটারার, তাঁর ছেলে ও দুই ভাইপো। ওই কিশোরীর জীবনে অত্যাচারের সূত্রপাত হয়, তাঁর মায়ের মৃত্যুর পর থেকে। ২০১৮-র মার্চ মাস, যখন ওই কিশোরী নবম শ্রেণির ছাত্রী ছিল তখন তাঁর মায়ের মৃত্যু হয়। যার জেরে হস্টেল থেকে পড়াশোনায় ইতি টেনে বাবা ও বোনের সঙ্গে থাকতে শুরু করে সে। তাঁর বাবা ওই এলাকার একটি কর্মাশিয়াল বিল্ডিংয়ে নিরাপত্তারক্ষীর কাজ করেন। এক দিন মেয়েটির বাবা যখন কোনও কাজে বাইরে গিয়েছিলেন তখন ওই বিল্ডিংয়ের পাশে থাকা ৫০ বছরের ওই কেটারার কনট্রাক্টর কিশোরীকে তাঁর বাড়িতে ডাকে টাকার বদলে বাড়ির ছোট ছেলে-মেয়েদের দেখাশোনার জন্য। এর পর মোবাইলে পর্ন দেখিয়ে বেশ কয়েকবার কিশোরীকে ধর্ষণ করে ওই ব্যক্তি। আইন নিয়ে পড়াশোনা করা তাঁর ২৩ বছরের ছেলেও ওই কিশোরীকে ধর্ষণ করে বিষয়টি প্রকাশ্যে আনার ভয় দেখিয়ে। এই সকল ঘটনার কয়েক সপ্তাহ পরে নিজের স্কুলের এক বন্ধুকে ফোন করার জন্য ওই ক্যাটারারের ১৬ বছরের ভাইপোর থেকে ফোন চায় নির্যাতিতা কিশোরী। কিন্তু ওই নাবালকও ধর্ষণ করে ওই কিশোরীকে। স্কুলের বন্ধুকে ফোন করার কথা মেয়েটির বাবাকে বলে দেওয়ার ভয় দেখিয়ে তাঁকে ধর্ষণ করে ওই নাবালক। এমনকি তাঁর ভাইও ধর্ষণ করে ওই কিশোরীকে।  আরও পড়ুন: গঙ্গায় ডুবন্ত ব্যক্তির জীবন বাঁচালো পুলিশ! ভিডিয়ো ভাইরাল এই সব ঘটনার কথাজানতে পারে ওই কিশোরীর দুই প্রতিবেশী। তারাও গোটা ঘটনার কথা ছড়িয়ে দেওয়ার ভয় দেখিয়ে তাঁকে ধর্ষণ করে। এই সব অত্যাচার যখন কিশোরীর সহ্যের বাইরে চলে গেল, তখন সে সব কথা খুলে বলে তাঁর বাবাকে। তার পর বাবা ও মেয়ে মিলে গোটা ঘটনা জানায় পুলিশের কাছে। তাঁদের অভিযোগের ভিত্তিতেই পুলিশ গ্রেফতার করেছে ওই ছয়জনকে। তুকোগঞ্জ পুলিশ স্টেশনের অফিসার তাহজেব কাজি বলেছেন, ‘‘ক্যাটারার, তাঁর ছেলে ও ১৬ ও ১৮ বছরের তাঁর দুই ভাইপোকে গ্রেফতার করা হয়েছে। প্রতিবেশী আরও দু’জনকেও গ্রেফতার করেছে পুলিশ।’’ অভিযুক্তদের জিজ্ঞাসাবাদ চালানো হচ্ছেও জানিয়েছেন তিনি।  আরও পড়ুন: বহুবিবাহে বাঁচে ‘মান’, অদ্ভুত প্রথা উত্তরপ্রদেশের গ্রামে
পাঁচ বছরের শিশু কন্যাকে ধর্ষণ করে খুন। ঘটনার সাত দিন পর হদিশ মিলল শিশুর দেহের। ঘটনাটি ঘটেছে দক্ষিণ শহরতলির নরেন্দ্রপুর থানা এলাকায়। গত ১৫ জুলাই থেকে নিঁখোজ ছিল শিশুটি। নরেন্দ্রপুর থানা এলাকার খেয়াদার বাসিন্দা দম্পতি গোটা রাত মেয়েকে খুঁজে না পেয়ে অভিযোগ জানান পুলিশের কাছে। প্রাথমিক তদন্ত করতে গিয়েই পুলিশ সন্দেহ হয় ওই শিশুর এক প্রতিবেশী আসগর নামে এক যুবককে। লরির খালাসি আসগর ওই শিশু কন্যা নিখোঁজ হওয়ার পর থেকেই বেপাত্তা। তদন্তকারীরা কয়েকজন প্রত্যক্ষদর্শীর হদিশ পান যাঁরা ১৫ জুলাই বিকেলে আসগরের সঙ্গেই ওই শিশুকে দেখেছিলেন। আসগর এবং নিখোঁজ শিশুর হদিশ করতে কুকুর এবং ড্রোনের সাহায্যও নেয় পুলিশ। কিন্তু তার পরও কোনও হদিশ মেলে নি দু’জনের কারও। প্রায় এক সপ্তাহ পরে, শনিবার গভীর রাতে পুলিশ আসগরকে পাকড়াও করে শিয়ালদহ স্টেশন চত্বর থেকে। তাকে জেরা করেই জানা যায়,  পেয়ারার লোভ দেখিয়ে ওই শিশুকে বাড়ির পিছনে একটি জঙ্গলে ঢাকা জায়গায় নিয়ে গিয়েছিল আসগর। সেখানে ওই শিশুর উপর অত্যাচার চালিয়ে গলা টিপে খুন করে। তারপর সেখানেই জঙ্গলের মধ্যে শিশুর দেহটি লুকিয়ে রাখে। আসগরকে জেরা করে রবিবার ভোররাতে ওই শিশুকন্যার পচাগলা দেহ উদ্ধার করে পুলিশ। তদন্তকারীদের সূত্রে জানা গিয়েছে, আসগর এর আগেও অস্ত্র আইনে গ্রেফতার হয়েছিল। সেই সময় দীর্ঘদিন জেলেও ছিল আসগর। অভিযুক্ত আসগর মোবাইল ব্যবহার করে না। সে বেপাত্তা হয়ে যাওয়ার পর নরেন্দ্রপুর থানার তদন্তকারী আধিকারিক বলরাম মণ্ডল আসগরের বিভিন্ন আড্ডাতে হানা দিয়ে জানতে পারে, আসগরের প্ল্যাটফর্মে রাত কাটানোর স্বভাব আছে। সেই অনুযায়ী পুলিশ প্রতি রাতে শিয়ালদহ শাখার এবং হাওড়া শাখার বিভিন্ন স্টেশনে তল্লাশি করে। ওই সূত্র ধরেই তল্লাশি করতে গিয়ে শিয়ালদহ দক্ষিণ শাখার প্ল্যাটফর্মে হদিশ মেলে আসগরের। জেলা পুলিশ সুপার রশিদ মুনির খান বলেন,‘‘ জেরায় অভিযুক্ত স্বীকার করেছে, শিশুটিকে হত্যা করার পরও সে সোনারপুর, পার্ক সার্কাসের মত বিভিন্ন স্টেশনে রাত কাটিয়েছে।” পুলিশ মৃত শিশুর দেহ ময়না তদন্তে পাঠিয়েছে। সংগ্রহ করা হচ্ছে ডিএনএ-র নমুনাও। আরও পড়ুন: মেয়রের নির্দেশের পরেও ফুটপাত দখলেই আরও পড়ুন: সমাবেশে যোগ দিতে এসেই চিড়িয়াখানা দেখতে ছুট  
অপমান আর গ্লানি সহ্য করতে না পেরে আত্মঘাতী হয়েছেন কেরলের কোল্লামের ধর্ষিতা। তীব্র অপরাধবোধে আত্মহত্যা করেছেন কিশোরীর কাকাও। কারণ তাঁরই বন্ধু তিন মাস ধরে একাধিক বার ধর্ষণ করেছিল কিশোরী ভাইঝিকে।
বছর তেরোর এক কিশোরীকে ২০১৭ সালে ধর্ষণ করে সৌদি আরব পালিয়ে যান এক ব্যক্তি। এতদিন পর সেখান থেকে তাঁকে ধরে আনছেন কেরলের কোল্লামের পুলিশ কমিশনার। আর যার জেরে সোশ্যাল মিডিয়ায় ইতিমধ্যেই তাঁকে ‘বাস্তবের সিঙ্ঘম’ তকমা দিয়েছে। বছর দু’য়েক আগে কেরলের কোল্লামে এক বন্ধুর বাড়িতে যান সুনীল কুমার ভদ্রন নামে এই অভিযুক্ত। সুনীলের ওই বন্ধুর ভাইয়ের ১৩ বছরের একটি মেয়ে ছিল। বাড়িতে যাতায়াতের সুযোগে প্রায় তিন মাস ধরে কিশোরীকে ধর্ষণ করে সুনীল। প্রথমে ভয়ে কিছু না বললেও পরে পরিবারের লোকেদের সব জানায়। পুলিশে অভিযোগ দায়েরের পরই সৌদি আরব পালিয়ে যান সুনীল। তারপরই অবসাদে আত্মহত্যা করে ওই কিশোরী।  কিশোরীর যে কাকুর সূত্রে সুনীল ওই বাড়িতে যাতায়াত করতে, তিনিও আত্মহত্যা করেন। এই ঘটনার পর ইন্টারপোল নোটিস জারি করা হয়। কিন্তু মামলাটির কোনও অগ্রগতি হয়নি। এরপর চলতি বছরে জুনে কোল্লামের পুলিশ কমিশনারের পদে বসেন আইপিএস মেরিন জোসেফ। দায়িত্ব নিয়েই নারী ও শিশু নির্যাতন সংক্রান্ত ঝুলে থাকা মামলাগুলি দ্রুত নিষ্পত্তির ব্যবস্থা করেন। হাত দেন দু’ বছর পুরনো এই ধর্ষণের মামলাটিতেও। যোগাযোগ করা হয় রিয়াধের ইন্টারপোলের সঙ্গে। নতুন করে শুরু হয় তত্পরতা। ইন্টারপোল রিয়াধে গ্রেফতার করে সুনীলকে। আরও পড়ুন : তুমি যে এ ঘরে কে তা জানত...কাজিরাঙায় ঘরে ঢুকে সোজা বিছানায় বাঘ আরও পড়ুন : খেতে পারতেন না, ওজন কমেছিল ২৬ কেজি, এবার ঘরে ফিরতে চাইছেন ঋষি কপূর ভারত ও সৌদি আরবের মধ্যে ২০১০ সালে বন্দি প্রত্যর্পণ চুক্তি হয়। কিন্তু এ পর্যন্ত কোনও বন্দিকে সৌদি আরব থেকে ভারতে আনা হয়নি। সুনীলই প্রথম ব্যক্তি যাঁকে ভারতে অপরাধ করার অভিযোগে সৌদি আরব থেকে ফিরিয়ে আনা হচ্ছে।   @KlmCityPolice Commissioner @MerinJoseph_IPS going all the way to Riyadh and nabbing Sunil Kumar Bhadran a child rapist.This man raped a 13 year old girl in 2017, the girl could not survive the trauma and killed herself thereafter.@farah17khan @TheQuint pic.twitter.com/00LYDeopMH   My hero of the day.Kollam Police Commissioner, Merin Joseph.For going all the way to Riyadh and nabbing  Sunil Kumar Bhadran a child rapist.This man raped a 13 year old girl in 2017, the girl could not survive the trauma and killed herself thereafter. pic.twitter.com/ZM9EjPEztk সুনীলকে দেশে ফেরাতে পুলিশের একটি দল নিয়ে নিজেই রিয়াধ গিয়েছেন কোল্লামের পুলিশ কমিশনার। প্রচুর নথি আদান-প্রদান ও আইনি প্রক্রিয়া রয়েছে। সেই সব নিজের তত্বাবধানে সারতেই তিনি এই প্রত্যর্পণ প্রক্রিয়ার সঙ্গে প্রত্যক্ষভাবে যুক্ত রয়েছেন বলে জানিয়েছেন মেরিন। এই ঘটনা সামনে আসতেই সোশ্যাল মিডিয়ায় প্রশংসার বন্যায় ভেসে যাচ্ছেন কমিশনার মেরিন। ইতিমধ্যেই তাঁকে ‘বাস্তবের সিঙ্ঘম’ নাম ডাকা হচ্ছে।
নাবালিকাকে বাড়ির একটি ঘরে আটকে রেখে যৌন অত্যাচার চালানোর অভিযোগে এক গুনিনকে গ্রেফতার করল পুলিশ। মাটিয়া থানার কৃপালপুর গ্রামের বাসিন্দা ধৃতের নাম হাসানুজ্জমান। বুধবার তাকে বসিরহাটের এসিজেএম আদালতে তোলা হলে বিচারক চোদ্দো দিন জেল হেফাজতের নির্দেশ দেন। নাবালিকার গোপন জবানবন্দি গ্রহণ করা হয়েছে। তার চিকিৎসার ব্যবস্থা করা হয়েছে। আপাতত পাঠানো হয়েছে হোমে। পুলিশ ও স্থানীয় সূত্রে জানা গিয়েছে, গত দু’সপ্তাহ আগে হুগলির বাসিন্দা বছর চোদ্দোর মেয়েটিকে নিজের বাড়িতে এনে রাখে ওই গুনিন। মেয়েটি সপ্তম শ্রেণিতে পড়ে। বাবা-মায়ের মধ্যে গন্ডগোলের জেরে দমদমে এসে এক আত্মীয়ের বাড়িতে থাকত। অশান্তি মেটাতে তার কাছে উপায় আছে বলে দাবি করেছিল হাসানুজ্জমান। মেয়েটিকে একটি ঘরে আটকে রাখা হয়। সোমবার বিকেলে ঝড়-বৃষ্টির সময়ে সে পালিয়ে এসে গ্রামের মানুষের কাছে আশ্রয় চায়। পুলিশ তদন্তে নেমে জেনেছে, গ্রামের মানুষকে ওই নাবালিকা বলে, তার উপরে অত্যাচার চালাত গুনিন। ভয় দেখিয়ে একাধিকবার ধর্ষণও করেছে। ঘটনার কথা কাউকে বললে খুনের হুমকিও দেওয়া হয় তাকে। গ্রামের মানুষ অবশ্য হাসানুজ্জমানের বিরুদ্ধে সরাসরি মুখ খুলতে পারেননি। সেই সুযোগে মেয়েটিকে ফের বাড়িতে নিয়ে যাওয়ার চেষ্টা করে গুনিন। গ্রামে এক মহিলা পুলিশকর্মীর বাড়ি। সেখানেই মেয়েটিকে রাখার ব্যবস্থা করেন স্থানীয় মানুষজন। পরে পুলিশকে খবর দেওয়া হয়। মঙ্গলবার সকালে মাটিয়া থানা থেকে পুলিশ গিয়ে মেয়েটিকে উদ্ধার করে চিকিৎসার ব্যবস্থা করে। গ্রামের মানুষ এবং ওই নাবালিকার অভিযোগের ভিত্তিতে গ্রেফতার করা হয় গুনিনকে। খবর দেওয়া হয় মেয়ের মাকে। তার বিরুদ্ধে অভিযোগ উড়িয়ে দিয়ে গুনিন বলে, ‘‘আমাকে চক্রান্ত করে ফাঁসানো হয়েছে।’’    
‘বেটি বচাও, বেটি পড়াও’। শিশুকন্যাদের কল্যাণে এমনটাই স্লোগান নরেন্দ্র মোদী সরকারের। সেই জমানাতেই চলতি বছরের প্রথম ছয় মাসে গোটা দেশে ২৪ হাজারের বেশি শিশু ধর্ষণের ঘটনা ঘটেছে। শীর্ষে রয়েছে যোগী আদিত্যনাথের উত্তরপ্রদেশ। সেখানে ছয় মাসে ৩,৪৫৭টি শিশু ধর্ষণের ঘটনা ঘটেছে। শিশু ধর্ষণে প্রথম পাঁচটি রাজ্যের মধ্যে পশ্চিমবঙ্গও রয়েছে পঞ্চম স্থানে। ছয় মাসে সেখানে ১৫৫১টি শিশু ধর্ষণের অভিযোগে এফআইআর জমা পড়েছে। শুক্রবারই সুপ্রিম কোর্ট একের পর এক এ জাতীয় ধর্ষণের ঘটনায় উদ্বিগ্ন হয়ে স্বতঃপ্রণোদিত হস্তক্ষেপের সিদ্ধান্ত নিয়েছে। প্রধান বিচারপতি রঞ্জন গগৈ আদালতের রেজিস্ট্রিকে এ নিয়ে মামলা দায়ের করার নির্দেশ দিয়েছেন। সোমবার সুপ্রিম কোর্ট রাজ্যগুলির জন্য এ ব্যাপারে নির্দেশিকা জারি করতে পারে। প্রধান বিচারপতির নির্দেশেই আদালতের রেজিস্ট্রি গোটা দেশে শিশু ধর্ষণের তথ্য জোগাড় করে হিসেব কষেছে। তাতেই ছয় মাসে ২৪ হাজারের বেশি ধর্ষণের পরিসংখ্যান উঠে এসেছে। বিরোধীদের অভিযোগ, কেন্দ্রে বিজেপি সরকারের চরম উদাসীনতার জেরেই সুপ্রিম কোর্টকে এ ভাবে হস্তক্ষেপ করতে হয়েছে। কংগ্রেস নেতা রণদীপ সুরজেওয়ালা বলেন, ‘‘২০১৯-এর ১ জানুয়ারি থেকে ৩০ জুন পর্যন্ত ২৪,২১২টি শিশু ধর্ষণের ঘটনা ঘটেছে। কিন্তু মাত্র ৯১১টি মামলায় বিচার শেষ হয়েছে। উত্তরপ্রদেশে সবথেকে বেশি ঘটনা ঘটলেও মাত্র ৩ শতাংশ মামলার নিষ্পত্তি হয়েছে। এই কারণেই কি সরকার ২০১৬ থেকে ন্যাশনাল ক্রাইম রেকর্ডস বুরো-র পরিসংখ্যান ধামাচাপা দিয়ে রেখেছে?’’  শিশু ধর্ষণে প্রথম পাঁচটি রাজ্যের মধ্যে উত্তরপ্রদেশের পরেই অবশ্য রয়েছে কংগ্রেসশাসিত মধ্যপ্রদেশ আর রাজস্থান। তার পর চতুর্থ ও পঞ্চম স্থানে মহারাষ্ট্র ও পশ্চিমবঙ্গ। রাজ্য শিশু অধিকার সুরক্ষা কমিশনের চেয়ারপার্সন অনন্যা চক্রবর্তীর যুক্তি, ‘‘গোবলয়ের সঙ্গে পশ্চিমবঙ্গের ফারাক হল, ওই সব রাজ্যে অনেক ঘটনা থানা-পুলিশ পর্যন্ত পৌঁছয় না। নিচু জাতের কোনও পরিবারে এ ঘটনা ঘটলে পুলিশ এফআইআর নেয় না। এ রাজ্যের ছবি তা নয়। এখানে এফআইআর নেওয়া হয়। তাই সংখ্যাটা বেশি।’’ একই ভাবে পশ্চিমবঙ্গে মামলার নিষ্পত্তিও দ্রুত হচ্ছে বলে অনন্যার দাবি। হিসেব বলছে, রাজ্যে ১,৫৫১টি এফআইআর-এর মধ্যে ৯৯টি-র বিচার শেষ হয়েছে। যার হার ৬ শতাংশ।
গুলি করে খুনের শাসানি দিয়ে শহরের এক নামী স্কুলের ছাত্রীকে যৌন নিগ্রহ এবং যৌন হেনস্থার অভিযোগ উঠল এক গৃহশিক্ষকের বিরুদ্ধে। তাঁর বিরুদ্ধে ছাত্রীর পরিবারের তরফে পুলিশের কাছে লিখিত অভিযোগ দায়ের করা হয়। তার পরেই রাজীব চক্রবর্তী নামে ওই গৃহশিক্ষককে গ্রেফতার  করেছে বাঁশদ্রোণী থানার পুলিশ। তদন্তকারীরা জানান, ধৃতের বিরুদ্ধে পকসো আইনে মামলা রুজু করা হয়েছে। তাঁর বাড়ি থেকে দু’রাউন্ড কার্তুজও বাজেয়াপ্ত করে পুলিশ। তবে কোনও আগ্নেয়াস্ত্র মেলেনি বলেই দাবি পুলিশের। সোমবার রাতে রাজীবকে তাঁর নেতাজিনগরের বাড়ি থেকে গ্রেফতার করে বাঁশদ্রোণী থানার পুলিশ। বাড়িতেই গৃহশিক্ষকতা করেন অভিযুক্ত। পুলিশ জেনেছে, রাজীবের বিরুদ্ধে আগেও ছাত্রীদের উপর ‌যৌন নির্যাতনের অভিযোগ উঠেছিল। ধৃতকে মঙ্গলবার আলিপুরের বিশেষ পকসো আদালতে তোলা হয়। তাঁকে আট দিনের পুলিশি হেফাজতে রাখার নির্দেশ দেন বিচারক। গুলি উদ্ধার হওয়ায় তাঁর বিরুদ্ধে নেতাজিনগর থানায় অস্ত্র আইনেও মামলা দায়ের করেছে পুলিশ। পুলিশ জানিয়েছে, দক্ষিণ কলকাতার একটি নামী বেসরকারি স্কুলের দশম শ্রেণিতে পড়ে ওই ছাত্রী। বাঁশদ্রোণী থানা এলাকার বাসিন্দা ছাত্রীটি গত দু’ বছর ধরে বিজ্ঞান পড়তে যেত নেতাজিনগরের বাসিন্দা ওই গৃহশিক্ষকের বাড়িতে। পুলিশের দাবি, একলা বাড়িতে শিক্ষকতার আড়ালে অভিযুক্ত শিক্ষক বন্দুকের দু’টি গুলি দেখিয়ে দিনের পর দিন ছাত্রীটিকে যৌন নিগ্রহ করতেন। গত কয়েক মাস ধরেই ওই ঘটনা ঘটছিল। পুলিশের কাছে ওই ছাত্রী অভিযোগে জানিয়েছে যে অভিভাবকদের অনুপস্থিতিতে বাড়িতে পড়াতে এসেও গৃহশিক্ষক তাকে যৌন নিগ্রহ করেছেন। এমনকি যৌন নিগ্রহের কথা জানাজানি হলে, তাকে গুলি করার হুমকিও দেওয়া হয়েছে। তদন্তকারীরা জানান, ছাত্রীটির ব্যক্তিগত ছবি সোশ্যাল মিডিয়ায় ছড়িয়ে দেওয়ার হুমকি দিয়েও ওই অভিযুক্ত তাকে যৌন নিগ্রহ করত বলে অভিযোগ। যদিও অভিযুক্তের পরিবারের লোকজন এ দিন কোনও কথা বলতে চাননি। তদন্তকারীরা জানান, সম্প্রতি ওই ছাত্রীর কিছু আচরণে সন্দেহ তৈরি হয়েছিল তার পরিবারের। পরে তাঁরা সব জানতে পেরে সোমবার বিকেলে ওই গৃহশিক্ষকের বিরুদ্ধে বাঁশদ্রোণী থানায় লিখিত অভিযোগ দায়ের করেন। রাতেই পুলিশ অভিযুক্তকে গ্রেফতার করে। লালবাজার জানায়, বয়ান নথিভুক্ত করার পরে মঙ্গলবারই ছাত্রীর ডাক্তারি পরীক্ষাও করা হয়েছে।  লালবাজারের এক পুলিশকর্তা জানান, ওই ঘটনায় পকসো আইন এবং যৌন নিগ্রহ ছাড়াও অস্ত্র আইনে পৃথক একটি মামলা দায়ের করা হয়েছে। আদালতের অনুমতি নিয়ে ওই দু’টি মামলাকে একত্র করে তদন্ত করার নির্দেশ দেওয়া হয়েছে। একই সঙ্গে দ্রুত ওই মামলার তদন্ত শেষ করে আদালতে চার্জশিট জমা দিতেও পুলিশকে নির্দেশ দেওয়া হয়েছে বলে তিনি জানান। 
সকালের ভিড়ে ঠাসা এলাকা। তার মধ্যেই প্রিজ়ন ভ্যান থেকে চম্পট দিল ধর্ষণের ঘটনায় অভিযুক্ত এক যুবক। পুলিশকর্মীরা তাকে জাপটে ধরলেও সে কোনও রকমে হাত ছাড়িয়ে পালিয়ে যায়। পিছনে ধাওয়া করেও ধরা যায়নি। মঙ্গলবার এই ঘটনা ঘটেছে বারাসতে। পুলিশ জানায়, ফেরার আসামির নাম মিন্টু মণ্ডল। তার বাড়ি অশোকনগর থানার বিড়া এলাকায়। তার খোঁজে তল্লাশি শুরু করেছে পুলিশ। পুলিশ জানিয়েছে, একটি আবাসনের কেয়ারটেকার ছিল মিন্টু। রবিবার রাতে এক মহিলাকে ইতিউতি ঘোরাফেরা করতে দেখে মিন্টু তাঁকে ডেকে নিয়ে যায়। তার পরে তাঁকে ধর্ষণ করে বলে অভিযোগ। পরে ওই মহিলা পুলিশের কাছে অভিযোগ দায়ের করেন। তারই ভিত্তিতে সোমবার রাতে বারাসতের বনমালীপুর এলাকা থেকে পুলিশ ওই যুবককে গ্রেফতার করে। মঙ্গলবার সকালে ওই যুবককে আদালতে তোলার আগে নিয়ম অনুযায়ী থানা থেকে বারাসত জেলা হাসপাতালে নিয়ে যাওয়া হয়। পুলিশ জানিয়েছে, ডাক্তারি পরীক্ষা করিয়ে ফেরার পথে বারাসতের চাঁপাডালি মোড়ের কাছে একটি পেট্রোল পাম্পে তেল ভরতে পুলিশের গাড়িটি দাঁড়ায়। তখনই মিন্টু গাড়ি থেকে ঝাঁপ দিয়ে পালিয়ে যাওয়ার চেষ্টা করে। ওই গাড়িতে আসামি হিসেবে মিন্টু একাই ছিল। পাহারায় ছিলেন দুই পুলিশকর্মী। ঘটনার প্রত্যক্ষদর্শীরা জানিয়েছেন, মিন্টুকে প্রথমে জাপটে ধরেন এক পুলিশকর্মী। কিন্তু তাঁর হাত ছাড়িয়ে দৌড় লাগায় মিন্টু। পিছু নেয় পুলিশও। কিন্তু মিন্টু ভিড়ে মিশে যায়। এর পরে বিস্তর খোঁজাখুঁজি শুরু হলেও বিকেল পর্যন্ত মিন্টুকে ধরতে পারেনি পুলিশ। ধর্ষণের মামলার আসামি পালিয়ে যাওয়ায় পুলিশের ভূমিকা নিয়েই প্রশ্ন ওঠে। জেলার অতিরিক্ত পুলিশ সুপার বিশ্বচাঁদ ঠাকুর এ দিন বলেন, ‘‘হাসপাতাল থেকে ডাক্তারি পরীক্ষা করিয়ে ফেরার পথে ধর্ষণের মামলায় ধৃত ওই আসামি পালিয়ে গিয়েছে। তাকে ধরার চেষ্টা চলছে।’’ তিনি আরও জানান, প্রিজ়ন ভ্যানের নিরাপত্তার দায়িত্বে থাকা পুলিশকর্মীদের বিরুদ্ধে বিভাগীয় তদন্ত হবে। গাফিলতি প্রমাণিত হলে তাঁদের বিরুদ্ধে শাস্তিমূলক ব্যবস্থা নেওয়া হবে বলেও জানিয়েছেন সুপার।
সামাজিকতা প্রদত্ত বিশ্বাসগুলো ভেঙে যাচ্ছে একে একে। নানা গুরুত্বপূর্ণ সম্পর্কের ভিত নড়ে যাচ্ছে সামাজিক মূল্যবোধের ভয়ঙ্কর অবক্ষয়ে। শিক্ষকের সঙ্গে শিক্ষার্থীর যে সম্পর্ক থাকে, তার উপরে দাঁড়িয়ে আমাদের ভবিষ্যৎ প্রজন্ম তৈরি হয়, ভবিষ্যতের সমাজ গঠন হয়। এহেন এক সম্পর্ককেও আমরা কলুষের হাত থেকে রক্ষা করতে পারলাম না। ভয়ঙ্কর এক অভিযোগ সামনে এল। গৃহশিক্ষক দিনের পর দিন যৌন নির্যাতন চালিয়েছেন ছাত্রীর উপরে, ধর্ষণ করেছেন। ছাত্রীর আত্মরক্ষার চেষ্টা ভাঙতে বন্দুক তাক করেছেন। বন্দুকের নলের মুখে লুণ্ঠিত হয়েছে সম্ভ্রম। প্রথমে লজ্জায় মুখ বন্ধ রেখেছিল ছাত্রী। পরে অভিভাবকের কাছে মুখ খুলতে বাধ্য হয়েছে এই নিরন্তর নির্যাতন থেকে মুক্তি পাওয়ার আকুলতায়। অভিযোগ অন্তত সে রকমই। ছাত্রীটি মুখ না খুললে হয়তো কখনও প্রকাশ্যে আসত না এই ঘৃণিত, জঘন্য অপরাধ। পুলিশে অভিযোগ দায়ের হয়েছে। দ্রুত পদক্ষেপও হয়েছে, গ্রেফতার হয়েছেন অভিযুক্ত। কিন্তু যে অভিযোগ সামনে এসেছে, তা এতই মারাত্মক যে, একটা গ্রেফতারি বা একটা বিচার প্রক্রিয়া বা একটা শাস্তি ঘোষণা এর জন্য যথেষ্ট নয় বলে মনে হয়। অভিযোগ যদি সত্যি হয় এবং তা যদি প্রমাণিত হয়, তাহলে অভিযুক্ত গৃহশিক্ষকের শাস্তি নিশ্চয়ই হবে। কিন্তু সামাজিকতার ধারণায়, সম্পর্কের সম্ভ্রমে যে গভীর ক্ষতস্থান তৈরি হল, তা সহজে ভরাট হবে বলে মনে হয় না। এই গাঢ় কলঙ্ক সহজে মোচন হওয়ার নয়। সম্পাদক অঞ্জন বন্দ্যোপাধ্যায়ের লেখা আপনার ইনবক্সে পেতে চান? সাবস্ক্রাইব করতে ক্লিক করুন সামাজিকতা এবং সামাজিক মূল্যবোধ কতটা গুরুত্বপূর্ণ আমাদের প্রত্যেকের জন্য, তা যদি কেউ না বোঝেন, তাহলে জোর করেই বোঝাতে হবে। সবকিছু কিন্তু সাধারণের বিচার-বিবেচনার উপরে ছেড়ে দেওয়া যায় না। যদি ছেড়ে দেওয়া যেত, তাহলে এইসব আইন-কানুন, পুলিশ-প্রশাসন, রাষ্ট্র-সরকার ইত্যাদির দরকারই হত না। গোটা বন্দোবস্তটাকে সুস্থ রাখতে মাঝেমধ্যে কঠোর বা অত্যন্ত কঠোর বা নিষ্ঠুর হওয়া প্রয়োজন। তাই এই ঘৃণিত অভিযোগের ক্ষেত্রেও দৃষ্টান্তমূলক শাস্তি হওয়া জরুরি। বা এমন কিছু হওয়া দরকার, যা চিরন্তন হয়ে থাকবে উদাহরণ হিসাবে, বহু দশক পরেও এই রকম অপরাধ করার আগে অপরাধপ্রবণ মন সেই উদাহরণের কথা ভেবে শিউরে উঠবে। তেমন দৃষ্টান্ত যদি তৈরি করা না যায়, তাহলে আবার কবে এই একই লজ্জার মুখোমুখি হতে হবে, আরও কতবার হতে হবে, বলা যায় না। আরও পড়ুন: কলকাতার বুকে ভয়ঙ্কর কাণ্ড! বন্দুক দেখিয়ে ধর্ষণ নবম শ্রেণির ছাত্রীকে, গ্রেফতার গৃহশিক্ষক
বন্দুকের মুখে ধর্ষিত রানিকুঠির নামী ইংরেজি মাধ্যম স্কুলের নবম শ্রেণির এক ছাত্রী। কাঠগড়ায় গৃহশিক্ষক। কিশোরীর বাড়ির লোকের অভিযোগের ভিত্তিতে অভিযুক্ত শিক্ষক রাজীব চক্রবর্তীকে গ্রেফতার করেছে বাঁশদ্রোণী থানার পুলিশ। ডিসি সাউথ সুবার্বান সুদীপ সরকার জানিয়েছেন, তার বিরুদ্ধে পকসো আইনে মামলা রুজু করা হয়েছে। পুলিশ সূত্রে জানা গিয়েছে, ওই শিক্ষকের বাড়িতে গত কয়েক বছর ধরে পড়তে যায় ছাত্রীটি। অভিযোগ, সেখানেই রীতিমতো বন্দুক দেখিয়ে তার উপর নিয়মিত যৌন নির্যাতন করতেন ওই গৃহশিক্ষক।আরও অভিযোগ, ঘটনার কথা জানাজানি হলে ছাত্রীকে গুলি করে প্রাণনাশের হুমকিও দেন তিনি। নেতাজিনগরে তার বাড়ি থেকে গ্রেফতার করা হয়েছে অভিযুক্ত শিক্ষককে। তার বিরুদ্ধে আগেও ছাত্রীদের উপর ‌যৌন নির্যাতনের অভিযোগ উঠেছিল বলে পুলিশ সূত্রে খবর। ধৃত শিক্ষকের বাড়ি থেকে দুটি কার্তুজও উদ্ধার হয়েছে। নির্যাতিতার বয়ান নেওয়া হয়েছে। করা হচ্ছে ডাক্তারি পরীক্ষা। কিশোরীর বাড়ির লোকের সঙ্গেও কথা বলছে বাঁশদ্রোণী থানা। আরও পড়ুন: মেয়র বদল হচ্ছে কি, দিনভর জল্পনা আরও পড়ুন: মুখ ভাঙলে কলই খুলে নেবে পুরসভা পুলিশ ও স্থানীয় সূত্রে খবর, নেতাজি নগরের ওই বাড়িতে কোচিং সেন্টার চালাত অভিযুক্ত রাজীব চক্রবর্তী। এর আগেও ওই শিক্ষকের বিরুদ্ধে নানা অভিযোগ উঠেছে।  দক্ষিণ কলকাতার নামী স্কুলের ওই ছাত্রীকে প্রাণনাশের হুমকি দেওয়ায়, সে প্রথমে বাবা-মাকে এ বিষয়ে কিছু বলতে পারেনি। অসুস্থতার কারণ দেখিয়ে কোচিং ক্লাসে যাওয়া বন্ধ করে দিয়েছিল ওই ছাত্রী। তার পরেও পিছু ছাড়েনি ওই শিক্ষক। ছাত্রীর বাড়ি চলে যায় সে। শেষ পর্যন্ত বাবা-মাকে বিষয়টি জানায় ওই ছাত্রী। এর পরেই পরিবারের তরফ থেকে বাঁশদ্রোণী থানায় অভিযোগ দায়ের করা হয়। এই ঘটনায় আর কেউ জড়িত কি না, খতিয়ে দেখা হচ্ছে। আর কারও সঙ্গে এমন ঘটনা ঘটেছে কি না, তা-ও জানার চেষ্ট করছে পুলিশ।
এক তরুণীকে গণধর্ষণের অভিযোগে নাম জড়াল তৃণমূল নেতার ছেলের। সোমবার ডেবরা থানায় নিগৃহীতার বাবা অভিযোগ করেছেন। সাংসদ দীপক অধিকারীর (দেব) প্রতিনিধি তথা তৃণমূলের জেলা নেতা তথা অলোক আচার্যের ছেলে চন্দ্রকান্ত ওরফে ক্যাপ্টেন-সহ ৬ জনের বিরুদ্ধে অভিযোগ দায়ের হয়েছে। পুলিশ পাঁচজনকে ধরলেও রাত পর্যন্ত গ্রেফতার হয়নি চন্দ্রকান্ত। বিকেল পর্যন্ত বছর আঠারোর তরুণীরও খোঁজ ছিল না। সন্ধ্যায় পুলিশ রাধামোহনপুর স্টেশন সংলগ্ন এলাকা থেকে তাঁকে উদ্ধার করে। তাঁর মেডিক্যাল পরীক্ষা হয়েছে। ধৃতদের মেদিনীপুর জেলা আদালতে তোলা হলে ৯ দিন পুলিশ হেফাজতের নির্দেশ হয়। খড়্গপুরের অতিরিক্ত পুলিশ সুপার কাজি সামসুদ্দিন আহমেদ বলেন, “ধর্ষণের মামলা রুজু করেছি। ৫ জন গ্রেফতার হয়েছে। অভিযুক্ত সকলের ভূমিকা খতিয়ে দেখা হচ্ছে।” ওই তরুণী শোনপাপড়ি কারখানায় কাজ করেন। পরিবার সূত্রের খবর, রবিবার সন্ধ্যায় কাজ সেরে পাশের গ্রামে বান্ধবীর বাড়িতে গিয়েছিলেন তিনি। তার পরেই নিখোঁজ হয়ে যান। অভিযুক্তদের অন্যতম তরুণ সর্দারের দাবি, রবিবার সন্ধ্যায় তার সঙ্গে কথা বলছিলেন তরুণী। তখন কয়েকজন এসে তাকে মারধর করে। ওই যুবকেরাই তরুণীকে টেনে মাঠ লাগায়ো ডিপ টিউবওয়েলের পাম্পঘরে নিয়ে যায়। সেখানেই তাকে ধর্ষণ করা হয় বলে অভিযোগ। তরুণের কথা মতো তল্লাশি চালিয়ে বাড়ি থেকেই সুধা দাস, শ্রীমন্ত দাস, কিঙ্কর মণ্ডল ও শুভঙ্কর দাসকে পাকড়াও করে পুলিশ। নির্যাতিতার দিদি বলেন, “অলোক আচার্যের ছেলের নামে বাবা অভিযোগ জানালেও কেন গ্রেফতার হয়নি বুঝতে পারছি না।” বিজেপির জেলা সভানেত্রী অন্তরা আচার্য বলেন, “তৃণমূলের নেতা বলে অলোক আচার্যের ছেলে গ্রেফতার হয়নি।” অলোক অবশ্য বলেন, “ক্যাপ্টেনের ছেলের ওই দিন অন্নপ্রাশন ছিল। রাত ১টা পর্যন্ত খাওয়া দাওয়া চলেছে। আমি ও ছেলে অতিথিদের নিয়ে ব্যস্ত ছিলাম। রাতে খবর পেয়ে মেয়েটির খোঁজ করেছি। এখন বিজেপি ছেলের নাম জড়িয়ে মূর্খের রাজনীতি করছে।” এবার শুধু খবর পড়া নয়, খবর দেখাও।সাবস্ক্রাইব করুনআমাদেরYouTube Channel - এ।
গোপন ভিডিয়ো ফাঁসের ভয় দেখিয়ে প্রায় দু’বছর ধরে স্কুলের শিক্ষিকাকে ধর্ষণ করার অভিযোগে দক্ষিণ দিল্লির বেসরকারি এক স্কুলের প্রিন্সিপালকে বৃহস্পতিবার গ্রেফতার করল দিল্লি পুলিশ। ওই প্রিন্সিপালের বিরুদ্ধে বুধবার সরিতা বিহার থানায় অভিযোগ করে এফআইআর দায়ের করেন ২৭ বছরের ওই শিক্ষিকা। তার পরেই গ্রেফতার করা হয় অভিযুক্ত প্রিন্সিপালকে। দিল্লি পুলিশের ডেপুটি কমিশনার চিন্ময় বিসওয়াল জানিয়েছেন, নির্যাতিতার অভিযোগ গ্রহণ করা হয়েছে। তিনি বলেন, ‘‘স্কুলের প্রিন্সিপাল ভয় দেখিয়ে বিগত কয়েক বছর তাঁর উপর অত্যাচার চালিয়েছে। আমরা ওই শিক্ষিকার বয়ান নথিভুক্ত করেছি। অভিযুক্ত স্কুল প্রিন্সিপাল রাকেশ সিংহকেও গ্রেফতার করা হয়েছে।’’ দায়ের করা এফআইআরে তাঁর উপর চলা অত্যাচারের কথা জানিয়েছেন ওই নির্যাতিতা। এফআইআরে তিনি জানিয়েছেন, ঘটনার সূত্রপাত হয় ২০১৭-র জুনে। সে দিন স্কুল-টাইমের পর অতিরিক্ত ক্লাস নেওয়ার ছুতোয় প্রিন্সিপাল তাঁকে ডেকে পাঠান। তাঁকে অন্য ঘরে বসতে দিয়ে পানীয় দেওয়া হয়। মাদক মেশানো সেই পানীয় খেয়ে আচ্ছন্ন হয়ে পড়লে, তাঁকে ধর্ষণ করে অভিযুক্ত প্রিন্সিপাল। সেই ঘটনার ভিডিয়োও করে রাখেন তিনি। এর পর সেই ভিডিয়ো সোশ্যাল মিডিয়ায় ছড়িয়ে দেওয়ার ভয় দেখিয়ে শিক্ষিকাকে গত দু’বছর ধরে নিজের ‘দাবি’ মেটাতে বাধ্য করেন তিনি। এই বছর জুন অবধি স্কুলের মধ্যেই একাধিকবার তাঁকে শারীরিক ভাবে নির্যাতন করা হয়। সেই কাজে প্রিন্সিপালকে ওই স্কুলেরই দুই শিক্ষিকা সাহায্য করতেন বলে জানিয়েছেন নির্যাতিতা। যৌন নির্যাতনের ফলে তিনি গর্ভবতী হয়ে পড়লে ওই শিক্ষিকারা তাঁকে গর্ভপাত করাতে বাধ্য করেন, এমন অভিযোগও জানিয়েছেন নির্যাতিতা।  আরও পড়ুন: মত্ত অবস্থায় তরোয়াল হাতে দোকান ভাঙচুর দিল্লির যুবকের! ভিডিয়ো ভাইরাল দু’বছর ধরে এমনটা চলার পর বাড়ির লোককে সমস্ত ঘটনা জানান এই শিক্ষিকা। তার পরেই অভিযোগ করা হয় পুলিশে। পুলিশের এক আধিকারিক বলেন, ‘‘ওই প্রিন্সিপাল নিজের অপরাধ স্বীকার করেছেন।’’  আরও পড়ুন: চার মাস আগের গণধর্ষণের ভিডিয়ো ছড়িয়ে পড়ল সোশ্যাল মিডিয়ায়, গ্রেফতার পাঁচ ছাত্র
বুধবার সকালে নয়ডা পুলিশের কন্ট্রোল রুমে একটি ফোন আসে। ফোনের ওপারে থাকা ব্যক্তি পুলিশের কাছে দাবি করেন, তাঁর স্ত্রীকে ধর্ষণ করে খুন করা হয়েছে। তখন পুলিশ জানতে চান কোথায় হয়েছে সেই ঘটনা। ফোনের ওপারে থাকা ব্যক্তির কাছে ঘটনাস্থলের খোঁজ পেয়ে সেখানে দ্রুত পৌঁছে যায় নয়ডা পুলিশের একটি দল। সেখানে পৌঁছে পুলিশ জানতে পারে, ধর্ষণ ও খুনের কোনও ঘটনায় সেখানে ঘটেনি। সবকিছু ঠিক আছে। এমনকি, ওই ব্যক্তির স্ত্রীও একদম ঠিক ছিলেন। এর পরই পুলিশকে ভুল তথ্য দিয়ে বিভ্রান্ত ও মিথ্যা অভিযোগ করার জন্য ওই ব্যক্তিকে গ্রেফতার করে পুলিশ। পুলিশকে ফোন করে বিভ্রান্ত করায় অভিযুক্ত ওই ব্যক্তির নাম নরেশ সিংহ। তিনি নয়ডার ফেজ ২ পুলিশ স্টেশনের অন্তর্গত ইলাহাবাস গ্রামের বাসিন্দা। তাঁর বিরুদ্ধে ভারতীয় দণ্ডবিধির ১০৭, ১১৬ ও ১৫১ নম্বর ধারায় মামলা করা হয়েছে বলে জানিয়েছেন এক পুলিশ অফিসার।  আরও পড়ুন: টিকটক ভিডিয়ো দেখে তিন বছর আগে পালিয়ে যাওয়া স্বামীকে খুঁজে পেলেন স্ত্রী! আরও পড়ুন: চার মাস আগের গণধর্ষণের ভিডিয়ো ছড়িয়ে পড়ল সোশ্যাল মিডিয়ায়, গ্রেফতার পাঁচ ছাত্র
গাছ থেকে পেয়ারা পে়ড়ে দেওয়ার নাম করে ফুসলিয়ে নিয়ে গিয়ে তৃতীয় শ্রেণির এক স্কুল ছাত্রীকে ধর্ষণ করার অভিযোগ উঠল পুরুলিয়া মফস্সল থানা এলাকার এক যুবকের বিরুদ্ধে। মঙ্গলবারের ঘটনা। অভিযোগ পেয়েই শেখ ফারুক নামে অভিযুক্ত যুবককে গ্রেফতার করে পুলিশ। ছাত্রীর ডাক্তারি পরীক্ষাও করা হয়। ছাত্রীটির মায়ের অভিযোগ, মঙ্গলবার তাঁর মেয়ে স্কুলে গিয়েছিল। স্কুল থেকে ফেরার পথে গ্রামেরই ওই যুবক তাকে পেয়ারা পেড়ে দেওয়ার নাম করে নিজের মোটরবাইকে তুলে ফাঁকা জায়গায় নিয়ে যায়। সেখানে সে ওই বালিকাকে ধর্ষণ করে। তাঁর দাবি, ‘‘ফারুক এসে আমাদের জানায়, মেয়ে পেয়ারা পাড়তে গিয়ে পড়ে গিয়ে চোট পেয়েছে। রক্ত ঝরছে। শুনে আমি বাড়ি থেকে ছুটে যাই, মেয়ের কী হয়েছে দেখতে। দেখি বিধ্বস্ত অবস্থায় কাঁদতে কাঁদতে সে ছুটে আসছে। কী হয়েছে জিজ্ঞাসা করতেই মেয়ে আমাকে সব খুলে বলে।’’ তাঁর অভিযোগ, অত্যাচারের আগে মেয়ে চিৎকার করার চেষ্টা করায় ফারুক ওকে ভয় দেখায়। সে মেয়েটির মুখ ও গলা টিপে ধরে। তার বাবা-মা কিছু করতে পারবে না বলেও হুমকি দেয়। ঘটনাটি জেনে সঙ্গে সঙ্গে তিনি মেয়েকে নিয়ে সোজা পুরুলিয়া মফস্‌সল থানায় যান। পুলিশে অভিযোগ করেন। ঘটনার খবর শুনে বেশ কিছু লোকজন পুরুলিয়া মফস্‌সল থানায় গিয়ে বিক্ষোভ দেখান। অভিযোগ পাওয়ার পরে নাবালিকার ডাক্তারি পরীক্ষাও করানো হয়। এ দিকে খবর চাউর হয়ে যাওয়ায় গ্রাম থেকে সরে পড়েছিল অভিযুক্ত যুবক। পুলিশ রাতেই তাকে গ্রেফতার করে। বুধবার তাকে পুরুলিয়া আদালতে তোলার জন্য পুলিশ নিয়ে আসতেই সেখানে ভিড় জমে যায়। আদালতে তোলার সময় অভিযুক্তকে ঘিরে বিক্ষোভ দেখান কিছু মানুষজন। অভিযুক্তকে লক্ষ করে চলতে থাকে গালিগালাজ। উত্তেজনা ছড়ায়। পুলিশ অবশ্য অভিযুক্তকে নিয়ে আদালতে ঢুকে যায়। অভিযুক্তকে বিচারক ১৪ দিন জেল হাজতে রাখার নির্দেশ দেন। পুলিশ জানিয়েছে, অভিযোগের ভিত্তিতে ধৃতের বিরুদ্ধে পকসো আইনে (প্রোটেকশন অব চিল্ড্রেন ফ্রম সেক্সুয়াল অফেন্সেস অ্যাক্ট) মামলা রুজু করা হয়েছে। নাবালিকার মা বুধবার বলেন, ‘‘আমার মেয়ের প্রতি যে নারকীয় অত্যাচারের ঘটনা ঘটেছে, তাতে দৃষ্টান্তমূলক সাজা চাই।’’ অভিযুক্ত আদালতে কোনও জবাব দেননি।
আপাতত স্বস্তি আদিত্য পাঞ্চোলির। একটি ধর্ষণের মামলায় মঙ্গলবার মুম্বই সিটি সিভিল সেশন কোর্ট তাঁকে অন্তর্বর্তী জামিন দেয়। পরবর্তী শুনানির দিন ধার্য হয়েছে ১৯ জুলাই। এক অভিনেত্রীকে ধর্ষণের অভিযোগে সম্প্রতি আটক করা হয় তাঁকে। বলিউডের প্রথম সারির ওই অভিনেত্রীর তাঁর বিরুদ্ধে অভিযোগ করেছেন, ১৭ বছর বয়সে তিনি ধর্ষিতা হন। বুধবার সেই মামলার শুনানিতে আদিত্যর আইনজীবী বলেন, ১৫ বছর পর এই অভিযোগ করার কোনও অর্থ হয় না। মুম্বইয়ের ভরসোভা থানায় আড়াই পাতার একটি অভিযোগ দায়ের করেছিলেন বলিউডের প্রথম সারির এই অভিনেত্রী। সেখানে তিনি অভিযোগ করেছেন, ২০০৪ সালে অনেক স্বপ্ন নিয়ে মুম্বইয়ে পা রাখেন। বয়স ছিল ১৭ বছর। মেয়েদের একটি হস্টেলে থাকতেন। সেই বছরই তাঁর পরিচয় হয় আদিত্যর সঙ্গে। তখন তাঁর বয়স প্রায় ৩৮। বিবাহিত আদিত্যর তখন দু’টি সন্তান ছিল। এমনকি তাঁর মেয়ে ওই অভিনেত্রীর বয়সী। অভিনেত্রী লিখেছেন, সেই সময় আদিত্য পাঞ্চোলির সঙ্গে একটি পার্টিতে যান। একটি পনীয় খাওয়ার পরই তাঁর ঝিমুনি শুরু হয়। পার্টি শেষ হওয়ার পর আদিত্য পাঞ্চোলি তাঁকে বাড়িতে পৌঁছে দেবেন বলে প্রতিশ্রুতি দেন। সেই মতো তাঁরা দু’জনে গাড়িতে ওঠেন। ইয়ারি রোডের কোনও একটি জায়গায় গাড়ি থামিয়ে দেন আদিত্য। এর পর ধর্ষণ করেন অভিনেত্রীকে। এমনকি সেই অবস্থায় অভিনেত্রীর ছবিও তুলে রাখেন আদিত্য। ছবি তুলে রাখার বিষয়টি তিনি জানতেনও না। আরও পড়ুন : ‘অশ্লীল’ গান গাওয়ার অভিযোগে এ বার বিপাকে হানি সিংহ আরও পড়ুন : রাজ্যবর্ধনের চমকে দেওয়া কয়েন ট্রিক পরের বার যখন দু'জনের দেখা হয়, আদিত্য অভিনেত্রীকে বলেন তাঁদের স্বামী-স্ত্রীর মতো সম্পর্কে থাকা উচিত। অভিনেত্রী তাঁকে বলেন, আদিত্য তাঁর বাবার বয়সী। তিনি এমন একজনকে বিয়ে করতে চান যে তাঁর বয়সের। তারপরই আদিত্য তাঁকে গাড়িতে ধর্ষণ করার পর যে ছবিগুলি তুলে রেখেছিলেন সেগুলি দেখিয়ে ব্ল্যাকমেল করতে থাকেন। বলেন, ছবিগুলি সবাইকে দেখিয়ে দেবেন। অভিনেত্রী জানিয়েছেন, তিনি তখন অল্প বয়সী, মুম্বইয়ে কাউকে চিনতেন না। সেই সুযোগ নেন আদিত্য। অভিনেত্রী তাঁর অভিযোগে আরও জানিয়েছেন, ২০০৪ থেকে ২০০৬ সাল পর্যন্ত তাঁকে বিভিন্ন জায়গায় রেখেছিলেন আদিত্য। প্রতিবার অভিনেত্রীর অজান্তে পানীয়র সঙ্গে মাদক মিশিয়ে ধর্ষণ করতেন আদিত্য। ছবিও তুলে রাখতেন পরে ব্ল্যাকমেল করার জন্য। অত্যাচার সহ্য করতে না পেরে একবার পুলিশে অভিযোগ জানাতে যাচ্ছিলেন অভিনেত্রী। রাস্তায় অটোরিক্সা আটকে অভিনেত্রীকে মারধর করেন অদিত্য। এক পথচারী তাঁকে উদ্ধার করেন আদিত্যর হাত থেকে। সেই সময় অভিনেত্রীর সঙ্গে সিনিয়র পুলিশ অফিসার বিপিন বিহারীর সঙ্গে দেখা হয়। তাঁকে বিষয়টি জানান। কিন্তু কোনও লাভ হয়নি। এরপর অভিনেত্রী বাড়ি পরিবর্তন করেন। কিন্তু ২০০৬-২০০৭ সাল নাগাদ ভরসোভাতে একটি ফ্ল্যাট কেনার পরও নিস্তার মেলেনি আদিত্যর হাত থেকে। সেখানেও পৌঁছে যান আদিত্য। এমনকি ডুপ্লিকেট চাবি বানিয়ে নেন। একদিন ঘরে সব জিনিসপত্র ভাঙচুর করে সব চাবি কেড়ে নিয়ে অভিনেত্রীকে তালা বন্ধ করে চলে যান অদিত্য। অভিনেত্রী ২০০৮-২০০৯ সাল নাগাদ বান্দ্রায় চলে যান। তাঁর বোনও তাঁর সঙ্গে থাকতে শুরু করেন। একদিন যখন অভিনেত্রী শুটিংয়ের জন্য বাইরে ছিলেন, সেই সময় অদিত্য ফ্ল্যাটে গিয়ে তাঁর বোনকে মারধর করেন। অভিনেত্রী ফোন করে আদিত্যকে বলেন, কেন এভাবে জ্বালাতন করছেন। উত্তরে আদিত্য বলেন, অভিনেত্রীর পিছনে যা টাকা খরচ করেছেন, সব ফেরত দিতে হবে। আদিত্য ১ কোটি টাকা দাবি করেন। ৫০ লক্ষ টাকাও দেন অভিনেত্রী। তারপর কিছুদিন বন্ধ ছিল আদিত্যর উত্পাত। এরপর যখন অভিনেত্রী ধীরে ধীরে পরিচিতি পেতে শুরু করেন, বলিউডে পায়ের তলার মাটি শক্ত হয়, তখন ফের ব্ল্যাকমেল করতে আরম্ভ করে আদিত্য। পুরনো সেই সব ছবির কথা তুলে ফের টাকা দাবি করতে শুরু করেন। অভিনেত্রী ভরসোভা থানায় অভিযোগ দায়ের করেন আদিত্যর বিরুদ্ধে। গত ১২ মে আদিত্যর বয়ান রেকর্ড করেছে পুলিশ। সেই সঙ্গে সব অভিযোগ অস্বীকার করেছেন। আপাতত ১৯ জুলাই পর্যন্ত আদিত্যকে গ্রেফতার না করার কথা বলেছে আদালত।
"বিয়ের পর থেকেই শ্বশুরবাড়িতে টাকা চেয়ে তাঁর উপর নিয়মিত শারীরিক এবং মানসিক অত্যাচার চলত বলে অভিযোগ। সন্তানের মুখের দিকে তাকিয়ে সে সব মুখ বুজে সহ্য করে সংসার করছিলেন তিনি। কিন্তু  এর পর আরও ভয়ঙ্কর কাণ্ড ঘটল। অভিযোগ, এ বার কাকাশ্বশুর ধর্ষণ করেছে ওই তরুণীকে। স্বামীকে সে কথা জানাতে প্রতিকার মেলা দূরে থাক উল্টে বেধড়ক মারধর করে শিশুকন্যা-সহ বাড়ি থেকে তাড়িয়ে দেওয়া হল তাঁকে। স্বামী এবং শ্বশুরবাড়ির আত্মীয় পরিজনদের বিরদ্ধে এই অভিযোগ তুলে রবিবার রাতে পুলিশের কাছে লিখিত অভিযোগ জানিয়েছে নবদ্বীপের তমালতলার বাসিন্দা নির্যাতিতা। তাঁর অভিযোগের ভিত্তিতে রবিবার রাতেই পুলিশ ওই তরুণীর স্বামী, ননদ এবং কাকাশ্বশুরকে গ্রেফতার করেছে। অভিযুক্ত আবার নবদ্বীপ আদালতের মুহুরি। শান্তিপুরের বাসিন্দা ওই তরুণীর সঙ্গে সাত বছর আগে বিয়ে হয় নবদ্বীপের যুবকের। অভিযোগ, বিয়ের পর থেকেই পণের দাবিতে তাঁর উপর অত্যাচার করা হত। ওই তরুণীর দাবি, শারীরিক এবং মানসিক নির্যাতন চালাতেন স্বামী, শাশুড়ি, ননদ
এবং কাকাশ্বশুর।   তরুণীর মায়ের অভিযোগ, বিয়েতে মেয়েকে তাঁরা সাধ্যমতো দিলেও শ্বশুরবাড়ির লোকেরা সন্তুষ্ট হননি। মেয়েকে বাপের বাড়ির সঙ্গে কোনও সম্পর্ক রাখতে দেওয়া হত না। এর মধ্যে তাঁদের একটি কন্যা সন্তান হয়। তাতেও অবস্থার কোনও পরিবর্তন হয়নি। রবিবার রাতে নবদ্বীপ থানায় লিখিত অভিযোগে ওই তরুণী জানিয়েছেন, গত ২৬ জুন, বুধবার বেলা দশটা নাগাদ কাকাশ্বশুর তাঁকে কুপ্রস্তাব দেন। কিন্তু তিনি প্রবল আপত্তি করায় তাঁর ইচ্ছার বিরুদ্ধে তিনি তাঁকে ধর্ষণ করেন। বিষয়টি স্বামী ও শাশুড়িকে জানালে, স্বামী উল্টে তাঁকে বেধড়ক মারেন। এমনকি গলায় বেল্ট পেঁচিয়ে শ্বাসরোধ করে খুনের চেষ্টা করেন। পর দিন সকালে ফের মারধর করে সাড়ে চার বছরের মেয়ে-সহ তাঁকে বাড়ি থেকে তাড়িয়ে দেন। রবিবার রাতে তিনি পুলিশের কাছে লিখিত অভিযোগ দায়ের করেন। পুলিশ শাশুড়ি এ ব্যাপারে তিন জনকে গ্রেফতার করেছে। সোমবার নবদ্বীপের জুডিশিয়াল ম্যাজিস্ট্রেটের আদালতে ধৃত তিন জনকে হাজির করানো হলে বিচারক তাঁদের চোদ্দো দিনের জেল হেফাজতের নির্দেশ দিয়েছেন। আদালতের সরকারি কৌঁসুলি নবেন্দু মণ্ডল বলেন, “ধৃতদের বিরুদ্ধে পুলিশ ভারতীয় দণ্ডবিধির ৪৯৮এ, ৩৭৬, ৩২৩, ৩০৭ এবং ৩৪ ধারায় মামলা রুজু করেছে।” "
তিনি ইংরেজি মাধ্যম স্কুলের শিক্ষক। কিন্তু ছাত্রীরাই তাঁর শিকার। পাঁচ বছরে বিভিন্ন ভাবে ফাঁদে ফেলে অন্তত ২০ জন ছাত্রীকে ধর্ষণ করেছেন এই আরিফুল ইসলাম। সেই কাজের ছবি তুলে রেখে ছাত্রীদের নিয়মিত ব্ল্যাকমেল করার অভিযোগও উঠেছে তাঁর বিরুদ্ধে। বৃহস্পতিবার বাংলাদেশের নারায়ণগঞ্জের সিদ্ধিরগঞ্জের মানুষ গণপিটুনি দিয়ে মিজিমিজি অক্সফোর্ড স্কুলের এই শিক্ষককে পুলিশের বিশেষ বাহিনী র‌্যাব (র‌্যাপিড অ্যাকশন ব্যাটেলিয়ন)-এর হাতে তুলে দেয়। শুক্রবার র‌্যাবের এক কর্তা জানিয়েছেন, জেরায় অপরাধের কথা স্বীকার করেছেন অভিযুক্ত। তাঁর মোবাইল ফোন ও ল্যাপটপ থেকে ছাত্রীদের ধর্ষণের প্রচুর ছবি পাওয়ার পরে আরিফুলকে আটক করা হয়েছে। তাঁর হয়ে সওয়াল করায় আটক করা হয়েছে স্কুলটির প্রধান শিক্ষককেও। স্কুলের এক অভিভাবক জানিয়েছেন, নবম শ্রেণির এক ছাত্রীকে সম্প্রতি কুপ্রস্তাব দিয়েছিলেন ওই শিক্ষক। কিন্তু ছাত্রী বিষয়টি বাড়িতে জানিয়ে দেয়। তার পরে বৃহস্পতিবার স্থানীয়রা তাঁকে আটক করে মোবাইল ফোন ছিনিয়ে নেয়। তাতে ছাত্রীদের ধর্ষণের বেশ কিছু ভিডিয়ো ও ছবি মেলে। শুরু হয় গণপিটুনি। এর পরে আরিফুলকে র‌্যাবের হাতে তুলে দেওয়া হয়। এক শিক্ষকের এই কাণ্ড প্রকাশ্যে আসায় অভিভাবকেরা বিচলিত। এক ছাত্রীর মা বলেন, ‘‘স্কুলে গিয়ে শিক্ষকের কাছেও যদি ছাত্রীরা নিরাপদ না-থাকে, এর চেয়ে দুশ্চিন্তার কী হতে পারে!’’ র‌্যাবের এক মুখপাত্র সাংবাদিক বৈঠকে জানিয়েছেন, ছাত্রীদের ফাঁদে ফেলে ধর্ষণের কথা স্বীকার করেছেন অভিযুক্ত শিক্ষক। পঞ্চম থেকে দ্বাদশ শ্রেণি— ধর্ষণের ক্ষেত্রে কোনও বাছবিচার ছিল না আরিফুলের।  ছাত্রীদের ব্ল্যাকমেল করার জন্যই যে ছবি ও ভিডিয়ো তিনি তুলে রাখতেন, তা-ও স্বীকার করেছেন শিক্ষক। স্কুলে তল্লাশি চালিয়ে তাঁর যে ল্যাপটপ উদ্ধার হয়েছে, তাতে অন্তত ২০ জন ছাত্রীকে ধর্ষণের প্রমাণ রয়েছে। নিজের স্কুল ছাড়া অন্য স্কুলের ছাত্রীও রয়েছে এর মধ্যে। আপাতত তাঁকে আটক করে সাইবার ও তথ্যপ্রযুক্তি আইনে মামলা করা হচ্ছে। নির্যাতিতদের বয়ান জোগাড় করে ধর্ষণের মামলা করার চেষ্টা করবে পুলিশ।
বাড়ির লাগোয়া আমবাগানে মিলল বছর পনেরোর এক কিশোরীর গলার নলি কাটা দেহ। সোমবার সকালে, ওই সদ্য কিশোরীর দেহ উদ্ধারের পরে প্রাথমিক তদন্তে পুলিশের অনুমান, ধর্ষণ করে খুন করা হয়েছে তাকে। আততায়ী তার পরিচয় প্রকাশ হয়ে পড়ার ভয়েই কিশোরীকে খুন করেছে বলে মনে করছে পুলিশ। ওই কিশোরীর মোবাইলটিও মিলেছে। জেলা পুলিশের এক কর্তা জানান, মোবাইলের কললিস্ট দেখেই অপরাধীকে ধরার চেষ্টা করা হচ্ছে। গ্রামেরই পরিচিত কেউ এই খুনের ঘটনায় জড়িত বলেও তদন্তকারীদের অনুমান। এক পুলিশ কর্তা বলেন, ‘‘সম্ভবত, রবিবার রাতে মোবাইলে পরিচিত কারও ফোন পেয়েই মেয়েটি ঘর থেকে বেরিয়ে এসেছিল। তার পরেই তার উপরে অত্যাচার চালিয়ে খুন করা হয়।’’ শমসেরগঞ্জের চাচন্ড গ্রাম পঞ্চায়েতের পাশাপাশি গ্রাম ইসবপুর ও নতুন জালাদিপুর। মৃতা কিশোরীরা ৪ ভাই, ২ বোন। বছর ১২ আগেই মারা গেছেন বাবা। বছর খানেক আগে ষাটোর্ধ বৃদ্ধা মা ওই কিশোরী ও ছেলেদের নিয়ে চলে আসেন তাদের মামার বাড়ি নতুন জালাদিপুরে। সেখানেই এক কামরার একটি ঘরে মা ও ছোট মেয়ে থাকতেন।  ঘরে জায়গা হত না বলে অন্যদিনের মতো তার ছোট দুই ছেলে এদিনও ছিল পাশের বাড়িতেই ঘুমিয়ে। বড় ছেলে ব্যারাকপুরে রাজমিস্ত্রীর কাজে। আর এক ছেলে বাবার বাড়ি ইসবপুরে।  মা বলেন, ‘‘শরীর চলছিল না। তাই রাত সাড়ে ১০টা নাগাদ শুয়ে পড়ি। মেয়ে তখনও বিড়ি বাঁধছিল। চোখ লেগে এসেছিল। ভোরে ঘুম ভেঙে দেখি অন্য দিনের মতো মেয়ে পাশে নেই। বাইরে বেরোতেই প্রতিবেশিদের মুখেই জানতে পারি  কিছু দূরেই পিলকির বাগানে মেয়ের  দেহ পড়ে রয়েছে।’’ পাশের বাড়িতে ঘুমিয়ে থাকা কিশোরীর ছোট ভাই বলছে, ‘‘দিদির কাছে ১০টা টাকা চেয়েছিলাম। দিদি বলেছিল সকালে দেবে। দিদির কাছে আর কিচ্ছু চাইতে পারব না কোনও দিন।’’ ফুঁপিয়ে ফুঁপিয়ে কাঁদতে থাকে ছেলেটি। জঙ্গিপুরের এসডিপিও প্রসেনজিৎ বন্দ্যোপাধ্যায় বলছেন, “ধর্ষণ করেই খুন করা হয়েছে। তবে ময়নাতদন্ত রিপোর্ট হাতে না পেলে নিশ্চিত ভাবে বলা যাচ্ছে না। মোবাইল ফোন মিলেছে। খুব শীঘ্রই খুনিকেও ধরা যাবে বলে মনে হচ্ছে।’’
দরজায় শিকল তুলে সাড়ে তিন বছরের দুই শিশুকে ধর্ষণের অভিযোগে এক যুবককে গ্রেফতার করেছে দেওয়ানদিঘির থানার পুলিশ। ধৃত ভীম মালিকের বাড়ি মন্তেশ্বরের বেলেঝুড়ি গ্রামে। রবিবার ধৃতকে আদালতে তোলা হলে ভারপ্রাপ্ত সিজেএম সোমনাথ দাস তাকে আজ, সোমবার পকসো আদালতে পেশ করার নির্দেশ দেন। পুলিশ জানিয়েছে, শনিবার সকালে মনসা পুজো উপলক্ষে দেওয়ানদিঘির নেড়াগোহালিয়া গ্রামে এক আত্মীয়ের বাড়িতে শিশুদুটিকে নিয়ে এসেছিলেন তাদের বাবা-মায়েরা। রাতে তাদের দোতলার ঘরে ঘুম পাড়িয়ে নীচে আত্মীয়দের সঙ্গে খেতে বসেছিলেন তাঁরা। এক শিশুর মায়ের অভিযোগ, “খাওয়ার সময় এক জনের কান্নার আওয়াজ শুনতে পাই। খাট থেকে পড়ে গেল ভেবে দোতলায় উঠি। দরজা বন্ধ দেখে ভয় লাগে। চিৎকার করে উঠি।’’ তাঁর চিৎকার শুনেই বাড়ির অন্য সদস্যেরা দোতলায় উঠে আসেন। খুন্তি দিয়ে ভিতর থেকে বন্ধ করা দরজার শিকল খোলা হয়। অভিযোগ, ভিতরে ঢুকেই তাঁরা দেখেন শিশু দুটি রক্তাক্ত। ঘরের এক কোণে দাঁড়িয়ে রয়েছে ভীম। সেও ওই পরিবারেরই আত্মীয়। অভিযোগ, দরজা খুলতেই সে ছুটে পালাতে যায়। তবে বাকিরা তাকে ধরে ফেলেন। মারধর করা হয়। শিশু দু’টি আপাতত বর্ধমান মেডিক্যাল কলেজ হাসপাতালে চিকিৎসাধীন। পুলিশ জানিয়েছে, তদন্তের জন্যে তাদের পোশাক বাজেয়াপ্ত করা হয়েছে। তাদের বয়ানও নথিভুক্ত করা হয়েছে। পুলিশের দাবি, দু’জনেই ভয় না পেয়ে সমস্ত ঘটনার কথা খুলে বলেছে। শিশু দু’টির কান্নার আওয়াজ শুনে দোতলায় উঠে আসা বাড়ির অন্য সদস্যদেরও বক্তব্য পুলিশ রেকর্ড করেছে। ধৃতের মেডিক্যাল পরীক্ষাও হয়েছে এ দিন। তার বিরুদ্ধে ১২ বছরের নীচে শিশুকে ধর্ষণ (৩৭৬ এবি) ও পকসো আইনের ৬ নম্বর ধারায় মামলা রুজু করেছে পুলিশ। আইনজীবীরা জানিয়েছেন, অভিযোগ প্রমাণ হলে বিচারক দোষীকে আমৃত্যু কারাদন্ড, এমনকি ফাঁসির সাজাও শোনাতে পারেন। গত ১৫ জুন পকসো আদালত এ রকমই একটি মামলায় বর্ধমান শহরের ৩৫ নম্বর ওয়ার্ডের আদিবাসি পাড়ার অশোক তুড়িকে আমৃত্যু কারাদন্ড দেন। সে এক নাবালিকাকে বাঁকার পাড়ে নিয়ে গিয়ে ধর্ষণ করে শ্বাসরোধ করে খুন করে বলে আদালতে প্রমাণ হয়েছে।
নিজের জমিতে চাষাবাদ করতে প্যারোলের আবেদন জানাল ধর্ষণ ও খুনের মামলায় দোষী সাব্যস্ত গুরমীত রাম রহিম সিংহ ইনসান। জেলের কুঠুরি থেকে ৪২ দিনের জন্য অব্যাহতি চেয়েছে সে, যাতে সিরসায় নিজের জমিতে চাষ করতে পারে। তার আবেদন খতিয়ে দেখছে হরিয়ানা প্রশাসন। এই মুহূর্তে হরিয়ানার রোহতকের সুনারিয়া জেলে বন্দি রয়েছে ডেরা সাচা সওদা সংস্থার প্রাক্তন প্রধান ৫১ বছরের রাম রহিম। সেখান থেকেই প্যারোলের জন্য আবেদন জানিয়েছে সে। তার আবেদন হাতে পেয়ে ইতিমধ্যেই সিরসা জেলা প্রশাসনকে চিঠি দিয়েছেন সুনারিয়া জেলের সুপারিনটেন্ডেন্ট। রাম রহিমকে প্যারোলে মুক্তি দেওয়া আদৌ সম্ভব কি না তা জানতে চেয়েছেন তিনি। গত ১৮ জুন সিরসার উপনগরপাল অশোক গর্গ এবং হরিয়ানার ডিজি (কারা) কে সেলভরাজকে চিঠি দেন সুনারিয়া জেলের সুপারিনটেন্ডেন্ট সুনীল কুমার। তাতে তিনি জানান, জেলের মধ্যে খারাপ আচরণ করে না রাম রহিম। নিয়মও ভাঙেনি। তবে বিষয়টি নিয়ে সংবাদমাধ্যমে মুখ খুলতে অস্বীকার করেন তিনি। আরও পড়ুন: উন্নাওতে এ বার নাবালিকাকে ধর্ষণ করে, মাথা থেঁতলে খুন!​ তবে সিরসার পুলিশ সুপার রাজেশ কুমার সংবাদ সংস্থা পিটিআইকে জানান, ‘‘ইতিমধ্যেই রাজস্ব দফতরের সঙ্গে যোগাযোগ করেছি আমরা। সিরসায় রাম রহিমের নামে কত জমি রয়েছে তা জানতে চেয়েছি। তবে এখনও পর্যন্ত বিশদ তথ্য হাতে পাইনি।’’ ২০১৭-র অগাস্ট মাসে দু’টি ধর্ষণ মামলায় দোষী সাব্যস্ত হয় রাম রহিম। তাতে ২০ বছরের জেল হয় তার। অন্য দিকে, সাংবাদিক রামচন্দ্র ছত্রপতিকে খুনে এ বছর জানুয়ারিতে তাকে দোষী সাব্যস্ত করে পঞ্চকুলার বিশেষ সিবিআই আদালত। সেই মামলায় ১৬ বছরের সাজা হয় তার। আরও পড়ুন: সারা রাত মর্গে কাটিয়ে সকালে বেঁচে ফিরলেন ‘মৃত’ কাশীরাম!​ এর আগে, চলতি বছরের এপ্রিল মাসেও চার সপ্তাহের জন্য প্যারোলের আবেদন করেছিল রাম রহিম। এক দত্তক কন্যার বিয়েতে যাবে বলে সে বার জানিয়েছিল সে। তবে পরে আবেদন তুলে নেয়।  এবার শুধু খবর পড়া নয়, খবর দেখাও। সাবস্ক্রাইব করুন আমাদের YouTube Channel - এ।
উত্তরপ্রদেশের উন্নাওয়ে ফের ধর্ষণের পর খুন করার অভিযোগ উঠল। এ বার সেখানে লালসার শিকার হল ১১ বছরের একটি মেয়ে। ধর্ষণের পর পাথর দিয়ে মাথা থেঁতলে তাকে খুন করা হয়েছে বলে অভিযোগ। তবে এই ঘটনায় এখনও পর্যন্ত কেউ গ্রেফতার হয়নি। উত্তরপ্রদেশের উন্নাও জেলার সফিপুর থানা এলাকায় এই নৃশংস ঘটনা ঘটেছে। পুলিশ সূত্রে জানা গিয়েছে, শুক্রবার রাতে বাবার সঙ্গে বাড়ির বাইরের খোলা অংশে ঘুমিয়েছিল মেয়েটি। মাঝরাতে ঘুম ভাঙলে মেয়েকে পাশে দেখতে পাননি তিনি। খোঁজাখুঁজি শুরু হলে বাড়ি থেকে কিছুটা দূরে একটি বাগানে নগ্ন অবস্থায় মেয়েটির রক্তাক্ত দেহ খুঁজে পান। পাথর দিয়ে মাথা থেঁতলে মেয়েটিকে খুন করা হয় বলে অভিযোগ। এ ছাড়াও তার ঘাড়ে এবং গোপনাঙ্গে আঘাতের চিহ্ন পাওয়া গিয়েছে। সংবাদমাধ্যমকে দেওয়া সাক্ষাৎকারে মেয়েটির বাবা জানান, ‘‘ঘুম ভেঙে মেয়েকে পাশে দেখতে না পেয়ে ভেবেছিলাম, শৌচকর্ম সারতে সামনের মাঠে গিয়েছে হয়তো। কিন্তু অনেক ক্ষণ অপেক্ষার পরেও ফিরে না আসায়, পরিবার এবং আশেপাশের লোকজনদের নিয়ে ওকে খুঁজতে বেরোই। বাড়ির কাছে একটি বাগানে ওর রক্তাক্ত দেহ পড়ে থাকতে দেখি। পাথর দিয়ে ওর মাথা থেঁতলে দেওয়া হয়েছিল।’’ আরও পড়ুন: নিখোঁজ লালুপুত্রকে খুঁজে দিলে ৫১০০ টাকা পুরস্কার!​ কে বা কারা এই নৃশংস ঘটনা ঘটিয়েছে এখনও পর্যন্ত তা জানা যায়নি। তবে প্রোটেকশন অব চিলড্রেন ফ্রম সেক্সুয়াল অফেসেন্স (পকসো) আইনে ধর্ষণ এবং খুনের মামলা দায়ের হয়েছে বলে জানিয়েছেন উন্নাওয়ের পুলিশ সুপার এমপি বর্মা। ইতিমধ্যেই মেয়েটির দেহ ময়নাতদন্তের জন্য পাঠানো হয়েছে বলে জানান তিনি। অপরাধীকে খুঁজে বার করতে বিশেষ বাহিনীও গঠন করা হয়েছে। আরও পড়ুন: সারা রাত মর্গে কাটিয়ে সকালে বেঁচে ফিরলেন ‘মৃত’ কাশীরাম!​ এর আগে, ২০১৭-য় এই উন্নাওতেই এক কিশোরীর ধর্ষণের অভিযোগ ঘিরে উত্তাল হয়ে উঠেছিল গোটা দেশ। বিজেপি বিধায়ক কুলদীপ সিংহ সেঙ্গার তাকে ধর্ষণ করে বলে অভিযোগ করে ওই কিশোরী। কিন্তু সম্প্রতি সেই ঘটনা অন্য দিকে মোড় নিয়েছে।  ভুয়ো নথিপত্র জমা দিয়ে মেয়েটিকে নাবালিকা বলে চালানোর অভিযোগে, ওই কিশোরী এবং তাঁর পরিবারের বিরুদ্ধেই প্রতারণার মামলা দায়ের হয়েছে। এবার শুধু খবর পড়া নয়, খবর দেখাও। সাবস্ক্রাইব করুন আমাদের YouTube Channel - এ।
খাস সেনা ছাউনিতেই ধর্ষণের অভিযোগ। সেনার ইস্টার্ন কমান্ডের সদর দফতর ফোর্ট উইলিয়ামের ভিতর এক নাবালিকাকে ধর্ষণের অভিযোগে পুলিশ সেখানকারই এক কর্মীকে গ্রেফতার করল। পুলিশ সূত্রে জানা গিয়েছে, গত ১৫ জুন সন্ধ্যায় ময়দান থানায় ফোর্ট উইলিয়ামের এক গ্রুপ-ডি কর্মী অভিযোগ করেন, তাঁর ১১ বছরের বালিকাকে ধর্ষণ করেছেন সেনা ছাউনিরই অন্য এক কর্মী। প্রাথমিক ভাবে জানা গিয়েছে, ঘটনাটি ঘটেছে সেনা ছাউনির ভিতরে কর্মী আবাসনে। ওই নাবালিকাকে একা পেয়ে, চকোলেটের লোভ দেখিয়ে নিজের ঘরে নিয়ে যায় অভিযুক্ত সাগর মল্লিক। তিনি নিজেও সেনা আবাসনের একজন সাফাই কর্মী। পরে ওই নাবালিকা তার মায়ের কাছে শারীরিক অস্বস্তির কথা জানালে পরিবারের সদস্যেরা গোটা বিষয়টি জানতে পারেন। কিন্তু ততক্ষণে নিজের ঘর থেকে পালিয়ে যান অভিযুক্ত। আরও পড়ুন: পুলিশি হয়রানির অভিযোগ প্রাক্তন মিস ইন্ডিয়ার, ডিসির নেতৃত্বে তদন্ত কমিটি গড়ল লালবাজার জাদুকরের মৃত্যুতে মামলা পুলিশের ওই পরিবার গোটা বিষয়টি সেনা কর্তৃপক্ষতে জানালে সেনা পুলিশ ময়দান থানায় খবর দেয়। ময়দান থানা অভিযোগ দায়ের করে। বুধবার ভোর রাতে অভিযুক্তকে পাকড়াও করে পুলিশ। ধৃত সাগর মল্লিকের বিরুদ্ধে পকসো (প্রিভেনশন অফ চিলড্রেন ফ্রম সেক্সুয়াল অফেনসেস) আইনে মামলা শুরু করেছে পুলিশ। বুধবার ধৃতকে আদালতে পেশ করা হবে। কলকাতা শহরের রোজকার ঘটনার বাছাই করাবাংলা খবরপড়তে চোখ রাখুন আমাদেরকলকাতাবিভাগে।
ভাড়া বাড়ি খুঁজে দেওয়ার নাম করে গুরুগ্রামে বিদেশি তরুণীকে ধর্ষণ। অভিযুক্ত চলচ্চিত্র জগতের সঙ্গে যুক্ত। গুরুগ্রাম পুলিশ তাকে গ্রেফতার করেছে। পুলিশ সূত্রে জানা গিয়েছে, স্পেনের বাসিন্দা ওই তরুণী সফ্টঅয়্যার ইঞ্জিনিয়ার। বছর খানেক আগে ভারতের একটি নামী বহুজাতিক সংস্থায় ইন্টার্ন হিসাবে যোগ দিয়েছিলেন। বাড়ি ভাড়া নিয়েছিলেন গুরুগ্রামে। তবে সম্প্রতি অন্যত্র বাড়ি খুঁজছিলেন তিনি। সেই সূত্রে একটি ফেসবুক গ্রুপে অভিযুক্তর সঙ্গে আলাপ তাঁর। বাড়ি খুঁজতে সাহায্য করবে বলে গত ১৪ জুন ডিএলএফ ফেজ ১-এ নিজের বাড়ির পার্টিতে ওই তরুণীকে ডেকে পাঠায় অভিযুক্ত। প্রাথমিক আলাপের পর সেখানে দু’জনের মধ্যে ঘনিষ্ঠতা হয়। কিন্তু যৌনতার প্রস্তাব প্রত্যাখ্যান করেন নির্যাতিতা। পরে অভিযুক্তের জোরাজুরিতে সেখানে রাত কাটাতে রাজি হয়ে যান তিনি। কিন্তু ঘুম ভাঙলে দেখেন তাঁর পাশে বসে হস্তমৈথুন করছে অভিযুক্ত। সেখান থেকে বেরিয়ে আসতে গেলে তাঁকে ধর্ষণ করে সে। আরও পড়ুন: নবান্নর পরিবর্তে কোথায় হতে পারে বৈঠক? মতভেদ আন্দোলনকারী জুনিয়র ডাক্তারদের মধ্যেই​ আরও পড়ুন: পুলওয়ামার কায়দায় ফের হামলা হতে পারে কাশ্মীরে, এ বার সতর্ক করল পাকিস্তান​ শনিবার সকালে প্রথমে পুলিশ কন্ট্রোল রুমে ফোন করে কেউ এক জন ধর্ষণের অভিযোগ করে বলে দাবি পুলিশের। তার পর বেলার দিকে এক বন্ধুর সঙ্গে ওই তরুণী ডিএলএফ-১ থানায় এসে হাজির হন। ডাক্তারি পরীক্ষার পর নগর আদালতে তাঁর বয়ান রেকর্ড করা হয়। তার পর গ্রেফতার করা হয় অভিযুক্তকে। ৩৬ বছরের ওই যুবকের নাম আনজানে। আদতে দিল্লির আনন্দবিহারের বাসিন্দা সে। উদ্যোগ বিহারের একটি প্রযোজনা সংস্থায় কর্মরত। তার বিরুদ্ধে ৩৭৬ ধারায় (ধর্ষণ) এবং ৩৪২ ধারায় (বন্দি করে রাখা) মামলা দায়ের হয়েছে। অভিযুক্ত জেরায় অপরাধ স্বীকার করেছে বলে জানিয়েছেন ডিএলএফ-এর এসিপি কর্ণ গয়াল। এবার শুধু খবর পড়া নয়, খবর দেখাও। সাবস্ক্রাইব করুন আমাদের YouTube Channel - এ।
দোষীদের কঠোর শাস্তি চেয়েছিলেন নির্যাতিতা যুবতী। দু’জনের যাবজ্জীবন কারাদণ্ড আর একজনের দশ বছর কারাদণ্ডের নির্দেশ দিলেন বিচারক। কিন্তু তা আর শোনা হল না নির্যাতিতার। মাস দুয়েক আগেই যে তাঁর মৃত্যু হয়েছে।  বৃহস্পতিবার মেদিনীপুর আদালতে ধর্ষণে অভিযুক্তদের সাজা শোনানো হয়। এসেছিলেন ওই নির্যাতিতার দাদা। তাঁর অভিযোগের ভিত্তিতেই ধর্ষণ, খুনের চেষ্টার ধারায় মামলা রুজু হয়েছিল। মামলার সরকারি আইনজীবী শক্তিপদ দাস অধিকারী বলেন, ‘‘অত্যন্ত সংবেদনশীল এই মামলায় বিচারক শুধু দোষীদের যাবজ্জীবন কারাদণ্ড দেননি। তিনি জানিয়েছেন, পাঁচ লক্ষ টাকা করে দুই দোষী জরিমানাও দেবে নির্যাতিতার পরিবারকে।’’ সরকারি আইনজীবী বলেন, ‘‘পরিচিতরাই তাঁর সঙ্গে এমন কাণ্ড ঘটানোয় আতঙ্কে ছিলেন নির্যাতিতা। শরীরের একাংশে পক্ষাঘাতগ্রস্ত হয়ে পড়ে। বেঁচে থাকলে দোষীদের সাজা শুনতে পারতেন। তা আর হল না।’’ এ দিন সাজা ঘোষণার পাশাপাশি ‘ভিকটিম কমপেনসেশন ফান্ড’ থেকে নির্যাতিতার পরিবারকে ৭ লক্ষ টাকা দেওয়ার নির্দেশ দিয়েছেন বিচারক। জেলা আইনি পরিষেবা কর্তৃপক্ষকে এই নির্দেশ দেওয়া হয়েছে।  ঘটনাটি ঘটে ২০১৭ সালের ৫ ডিসেম্বর গড়বেতার গনগনিতে। পুলিশ সূত্রে খবর, সে দিন গণধর্ষণের শিকার হন বছর তেইশের এমএ পাঠরতা ওই যুবতী। তাঁকে গাড়িতে তুলে নিয়ে গিয়ে ধর্ষণের পর খুনের চেষ্টাও হয়েছিল। ধর্ষণ করে যুবতীকে গনগনির খাদে ফেলে দিয়ে পালানোর সময় অভিযুক্তরা ধরা পড়ে। ধর্ষণের অভিযোগে গ্রেফতার হয় সৌমিত্র ঘোষ, সুশোভন দাস ও সঞ্জিত গুপ্ত। সৌমিত্র কলকাতার টালার নন্দকিশোর স্ট্রিট এলাকার বাসিন্দা। পূর্ব মেদিনীপুরের চণ্ডীপুরের বামুনাড়া কসবা এলাকায় বাড়ি সুশোভনের। সঞ্জিত গাড়ির চালক। তার বাড়ি চন্দ্রকোনা রোডের অপর্ণাপল্লিতে। সৌমিত্র এবং সুশোভন ওই যুবতীর পূর্ব পরিচিত ছিল। পড়াশোনার পাশাপাশি ওই যুবতী একটি বেসরকারি সংস্থায় আংশিক সময়ে কাজ করতেন। সেই সংস্থাতেই কাজ করত তারা। পরে অবশ্য ওই সংস্থার কাজ ছেড়ে দেন যুবতী। ঘটনার দিন টিউশন করে বাড়ি ফিরছিলেন তিনি। সেই সময় সৌমিত্র এবং সুশোভন নতুন কাজের প্রলোভন দেখিয়ে তাঁর সঙ্গে যোগাযোগ করে ও পানিকোটরের কাছে দাঁড়াতে বলে। পুলিশ সূত্রে খবর, কিছুক্ষণের মধ্যেই দুই যুবক গাড়ি নিয়ে সেখানে আসে এবং জোর করে ওই যুবতীকে গাড়িতে তুলে গনগনিতে নিয়ে যায়। গাড়িতেই গণধর্ষণের শিকার হন ওই যুবতী। তাঁর চিৎকারে লোকজন জড়ো হয়ে গেলে গাড়ি থেকে তাঁকে ফেলে দিয়ে পালানোর চেষ্টা করে অভিযুক্তরা।  মামলাটি চলছিল মেদিনীপুরের ফার্স্ট ট্র্যাক সেকেন্ড কোর্টের বিচারক সুলগ্না দস্তিদারের এজলাসে। মামলায় ১৯ জন সাক্ষ্যদানকারীর মধ্যে নির্যাতিতাও ছিলেন। গত বছর ১৬ এপ্রিল মারা যান নির্যাতিতা। গত সোমবার বিচারক অভিযুক্ত তিনজনকেই দোষী সাব্যস্ত করেন। এ দিন ছিল সাজা ঘোষণা। সাজা ঘোষণার পর নির্যাতিতার দাদা চোখ মুছতে মুছতে বলেন, ‘‘দোষীদের শাস্তি শুনলে বোন শান্তি পেত।’’
দুর্ভাগা এই দেশ, যেখানে অষ্টমবর্ষীয়া এক বালিকার নৃশংস ধর্ষণ-হত্যাকাণ্ডের মামলার রায় প্রকাশিত হইবার পূর্বেই সেই ঘটনার পুনরাবৃত্তি ঘটিয়া চলে একাধিক রাজ্যে। দুর্ভাগা এই দেশ, যেখানে কাঠুয়া মামলায় বাদীপক্ষের আইনজীবীর দুর্দম সাহস, বিচারকের ব্যতিক্রমী তৎপরতার কথা ছাপাইয়া রায় প্রকাশের দিন মুখ্য হইয়া দাঁড়ায় ধর্ষিতা বালিকার ধর্মসংক্রান্ত আলোচনা। প্রশ্ন উঠিতে থাকে, সেই মামলায় ধর্ষিতা বালিকাটি ধর্মীয় পরিচয়ে মুসলমান বলিয়া যে নাগরিক সমাজ প্রতিবাদে গর্জাইয়া উঠিয়াছিল, পরবর্তী নৃশংসতাগুলির শিকাররা হিন্দু হওয়াতেই কি নাগরিক সমাজের মুখে রা নাই? দুর্ভাগা সেই দেশ, যেখানে একটি দুই বৎসরের বালিকার নৃশংসতম হত্যাকাণ্ডও মুহূর্তে রাজনৈতিক তরজার বিষয় হইয়া উঠিতে পারে। কিন্তু, এই দুর্ভাগ্যই যখন ভারতের বাস্তব, তখন প্রশ্নগুলিকে এড়াইয়া যাওয়া শুধু ভুল নহে, অন্যায় হইবে— গণতন্ত্রের প্রতি অন্যায়, নাগরিক সমাজের নিরপেক্ষতার প্রতি অন্যায়। প্রথমেই স্পষ্ট ভাষায় বলা প্রয়োজন, নৃশংসতার রংবিচার হয় না। কাঠুয়ার ধর্ষণ যেমন তীব্র ভাবে নিন্দনীয় ছিল, আলিগড়ের হত্যাকাণ্ড বা উত্তরপ্রদেশ-মধ্যপ্রদেশের ধর্ষণ-খুনের ঘটনাগুলিও ঠিক তেমনই নিন্দনীয়। ধর্ষিতা, নিহত বালিকাদের অথবা নরাধম অপরাধীগুলির ধর্মীয় পরিচয় কী, তাহা এই নিন্দার পথে বিবেচ্য হইতেই পারে না। এবং, রাজনীতির প্রয়োজনে যতই অস্বীকার করা হউক, সত্য হইল, কাঠুয়ার ঘটনায় নাগরিক সমাজ যতখানি বিচলিত হইয়াছিল, আলিগড়ের ঘটনাতেও ঠিক ততখানিই হইয়াছে। কোন ধর্মের মানুষ কতখানি মনুষ্যেতর হইতে পারে, তাহা বিচলনের মূল কারণ নহে— ভারত নামক দেশটি কোন সর্বনাশের পথে চলিতেছে, নাগরিক সমাজকে তাহাই ভাবাইয়া তুলিয়াছে। এ কোন দেশ, কোন ভবিষ্যৎ আমরা রচনা করিতেছি, যেখানে একটি দুই বৎসরের শিশুও প্রতিহিংসার শিকার হইতে পারে! কোনও ধিক্কারই এই অপরাধের নিন্দায় যথেষ্ট নহে। কিন্তু, একই সঙ্গে বলা প্রয়োজন, কাঠুয়ার ঘটনার সহিত আলিগড়ের ঘটনার ফারাক আছে। বস্তুত, নির্ভয়া-কাণ্ডও কাঠুয়া ধর্ষণ-হত্যার সহিত তুলনীয় নহে। তাহার কারণ ধর্ষিতা ও ধর্ষকের, নিহত ও ঘাতকের ধর্মীয় পরিচয়। সেই পরিচয় অবশ্য যতখানি ধর্মের, তাহার অধিক রাজনীতির। ধর্মকে আয়ুধ করিয়া লওয়া রাজনীতির। কাঠুয়ার বালিকাটি ধর্মে মুসলমান ছিল, জাতে বকরওয়াল-গুর্জর। যাহারা ধর্ষণ করিয়াছিল, তাহারা হিন্দু। পরিচিতিগুলি নেহাত সমাপতিত নহে। এই ধর্ষণ-হত্যাকাণ্ডের পিছনে ছিল বকরওয়ালদের ভয় পাওয়াইবার একটি পরিকল্পিত ছক। যাযাবর এই জনজাতির লোকেরা জম্মুতে পাকাপাকি ঠাঁই পাতিবে এবং তাহাতে জম্মুর জনসংখ্যায় মুসলমানদের অনুপাত বাড়িবে, এ হেন একটি আশঙ্কা ছড়ানো হইয়াছিল। বকরওয়ালদের এই ‘অনুপ্রবেশ’ ঠেকাইতেই মন্দিরে তুলিয়া লইয়া গিয়া গণধর্ষণের পর হত্যা করা হইয়াছিল মেয়েটিকে। আলিগড় হত্যা বা নির্ভয়া-কাণ্ডে এই ধর্মীয় পরিচিতির আখ্যান ছিল না। আলিগড়ের নিহত বালিকাটি হিন্দু এবং সন্দেহভাজন অপরাধী ধর্মে মুসলমান হওয়ার পরেও সেই হত্যা নিছক ব্যক্তিগত প্রতিহিংসারই ছিল। কাজেই, কাঠুয়া-কাণ্ডের প্রতিবাদে ধর্মের প্রসঙ্গ আসা যেমন স্বাভাবিক, আলিগড়ের নিন্দায় সেই প্রসঙ্গ না আসাও ততখানিই স্বাভাবিক। যাঁহারা প্রশ্ন করিতেছেন, ক্ষেত্রবিশেষে ধর্মের প্রসঙ্গ আসিতেছে বা আসিতেছে না কেন, তাঁহারা হয় ঘটনাগুলির চরিত্রগত ফারাক বোঝেন না, বা জানিয়া-বুঝিয়াও গুলাইয়া দিতে চাহেন। প্রবণতাটি বিপজ্জনক। যাঁহারা না ভাবিয়াই ‘ধর্ষণের ধর্মবিচার হয় না’ বলিতেছেন, তাঁহারা ভারতীয় গণতন্ত্রের উপকার করিতেছেন না। নাগরিক সমাজের নিরপেক্ষতারও নহে। যে প্রশ্ন রাজনীতির— ধর্মীয় রাজনীতির— তাহাকে সেই ভাবে দেখাই বিধেয়।
দ্বাদশ শ্রেণির ছাত্রীরআপত্তিকর ছবি তুলেছিল তাঁর বন্ধুরা। এরপর সেই ছবি  দেখিয়ে ব্ল্যাকমেল করে তাঁর কাছ থেকে টাকা আদায় ও তাঁকে ধর্ষণ করার অপরাধে সোমবার তিন অভিযুক্তকে গ্রেফতার করল গুজরাত পুলিশ। ঘটনায় গ্রেফতার হওয়া ওই তিন জনের নাম প্রদীপ চৌহ্বান, নিকুঞ্জ রোহিত ও প্রদীপ। এর মধ্যে প্রদীপ নামের ওই ব্যক্তির সঙ্গে ওই নির্যাতিতা ছাত্রীর প্রেমের সম্পর্ক ছিল। ধৃত অপর দু’জন প্রদীপ চৌহান ও নিকুঞ্জ ওই ছাত্রীর সঙ্গে একই ক্লাসে পড়ত। প্রেমের সম্পর্কের দোহাই দিয়ে প্রদীপ ওই ছাত্রীর কিছু আপত্তিকর কিছু ছবি তোলে। তারপর সেই ছবির ছড়িয়ে দেওয়ার ভয় দেখিয়ে শুরু হয় ব্ল্যাকমেল। ব্ল্যাকমেল করে ওই ছাত্রীর থেকে প্রায় ৫০ হাজার টাকা আদায় করে সে। কিন্তু টাকা দিয়েও মুক্তি মেলেনি ছাত্রীটির। টাকা নেওয়ার পরও তাঁর প্রেমিক সেই সব ছবি ছাত্রীর অন্য সহপা‌ঠী প্রদীপ, নিকুঞ্জ-সহ আরও কয়েক জনের কাছে পাঠিয়ে দেয়। তাঁরা সেই ছবি দেখিয়ে ওই ছাত্রীকে একাধিকবার ধর্ষণ করে বলে অভিযোগ।  আরও পড়ুন: মহিলাকে চলন্ত গাড়ি থেকে ফেলে দিয়ে মেরে ফেলার চেষ্টা শ্বশুরবাড়ির লোকেদের! পুলিশ জানিয়েছে, ছাত্রীকে ব্ল্যাকমেল করে ধর্ষণের ঘটনায় তিনজনকে গ্রেফতার করা ছাড়াও আরও এক জনকে জিজ্ঞাসাবাদের জন্য আটক করা হয়েছে। এ ছাড়া ঘটনায় অভিযুক্ত আরও দু’জন পলাতককে খুব শীঘ্রই গ্রেফতার করা হবে বলে পুলিশের তরফে জানানো হয়েছে।  আরও পড়ুন: সমুদ্রতটের বালিতে আটকে গাড়ি, এ দিকে জোয়ারে উত্তাল সমুদ্র! কী হল তার পরে?



