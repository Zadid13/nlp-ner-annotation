খাস কলকাতায় ধর্ষণের অভিযোগ। বেহালার পর্ণশ্রীতে কিশোরী কন্যাকে দু’মাস ধরে ধর্ষণের অভিযোগ উঠেছে বাবার বিরুদ্ধে। ওই কিশোরী নিজেই বাবার বিরুদ্ধে থানায় অভিযোগ জানায়। তার অভিযোগের ভিত্তিতে ওই ব্যক্তিকে গ্রেফতার করা হয়েছে। পুলিশ সূত্রের খবর, অভিযুক্ত ব্যক্তি নিজেও এক জন পুলিশকর্মী। বৃহস্পতিবার ১৩ বছরের কিশোরী পর্ণশ্রী থানায় গিয়ে নিজের বাবার বিরুদ্ধে অভিযোগ দায়ের করে। সে পুলিশকে জানিয়েছে, অক্টোবর মাস থেকে তার বাবা তাকে ধর্ষণ করছেন। চলছে নানাবিধ অত্যাচার। মা বাড়িতে না থাকার সুযোগ নিয়ে এই কাণ্ড ঘটাচ্ছেন অভিযুক্ত, দাবি কিশোরীর।  তার অভিযোগের ভিত্তিতে ভারতীয় দণ্ডবিধির ৩৭৬ ধারা এবং পকসো আইনে মামলা রুজু করেছে পুলিশ। গ্রেফতার করা হয়েছে অভিযুক্তকে।  পুলিশ জানিয়েছে, পর্ণশ্রী থানা এলাকায় একটি বাড়িতে বাবা, মা এবং বোনের সঙ্গে থাকত ওই কিশোরী। তার বোনের বয়স সাত বছর। অক্টোবরের মাঝামাঝি সময়ে কোনও একটি বিষয়কে কেন্দ্র করে তাদের বাবা এবং মায়ের ঝগড়া হয়। বচসার পর কন্যাদের রেখেই মা বাড়ি ছেড়ে চলে যান। তার পর থেকে বাবার সঙ্গেই থাকছে দুই বোন। অভিযোগ, গত দু’মাসে ফাঁকা বাড়িতে একাধিক বার কিশোরী কন্যাকে ধর্ষণ করেছেন তার বাবা। কিশোরী নিজে থানায় গিয়ে বাবার বিরুদ্ধে ওই অভিযোগ জানিয়েছে।  পর্ণশ্রী থানার পুলিশ ঘটনার তদন্ত শুরু করেছে। তারা অভিযুক্তকে ইতিমধ্যে গ্রেফতার করেছে। কিশোরীর বাবা নিজেও এক জন পুলিশকর্মী। তাঁকে জিজ্ঞাসাবাদ করা হচ্ছে। 
"এক কিশোরীকে যৌন হেনস্থার অভিযোগ
ঘিরে শোরগোল হুগলির বলাগড়ে। অভিযুক্ত তৃণমূল কর্মীর এক ছেলে। অভিযুক্তকে না পেয়ে
তাঁর বাড়িতে হামলা করলেন স্থানীয়রা। চলল ভাঙচুর। ঘটনাস্থলে গেলেন বলাগড়ের বিধায়ক
মনোরঞ্জন ব্যাপারী।  অভিযোগ, ২৫ ডিসেম্বর ১৩ বছরের এক
নাবালিকা প্রতিবেশীর বাড়িতে টিভি দেখতে গিয়েছিল। তখন এক যুবক ওই নাবালিকার হাত ধরে
টেনে নিয়ে গিয়ে একটি নির্মীয়মাণ বাড়িতে নিয়ে গিয়ে যৌন নিগ্রহ করেন বলে অভিযোগ।
সেই সময় নাবালিকার এক প্রতিবেশী তা দেখে ফেলেন এবং তিনি অভিযুক্তকে আটকানোর চেষ্টা
করেন। কিন্তু উল্টে তাঁকে হুমকি দেওয়া হয় বলে অভিযোগ। মঙ্গলবার বিষয়টি পাঁচকান
হওয়ায় শুরু হয় উত্তেজনা। নাবালিকার প্রতিবেশীরা অভিযুক্তের বাড়িতে চড়াও হন। কিন্তু
ওই যুবককে কোথাও পাওয়া যায়নি। স্থানীয় সূত্রে খবর, অভিযুক্ত যুবকের বাবা সক্রিয়
তৃণমূল কর্মী। তাই সঙ্গে সঙ্গে বিষয়টিতে রাজনীতি ঢুকে যায়। বুধবারও ওই তৃণমূল
কর্মীর বাড়ি ঘিরে গন্ডগোল শুরু হলে সেখানে এলাকার বিধায়ক মনোরঞ্জন যান। বিধায়ক
বলেন, ‘‘একটি ১৩ বছরের মেয়েকে ধর্ষণ করা হয়েছে বলে অভিযোগ। অভিযুক্ত আবার হুমকিও
দিচ্ছে। পুলিশ তদন্ত করছে। অপরাধীকে গ্রেফতার করে শাস্তির ব্যবস্থা করতে হবে দ্রুত।’’ অভিযুক্তের শাস্তির দাবিতে সরব
স্থানীয়রাও। অঞ্জনা দাস নামে এক গৃহবধূ জানান, অভিযুক্তেরা চার ভাই। তাঁর অভিযোগ,
‘‘ওরা পাড়ায় কারও সঙ্গেই ভাল ব্যবহার করে না।’’ অভিযুক্তের বাবার দাবি ভিন্ন। তিনি
জানিয়েছেন, রাজনৈতিক আক্রোশের শিকার হচ্ছে তাঁর পরিবার। প্রৌঢ়ের কথায়, ‘‘আমি আগে
কংগ্রেস করতাম। ১৯৯৮ সাল থেকে তৃণমূল করি। দলের সব কর্মসূচিতে থাকি। ওরা (তৃণমূলের
একাংশ) বলছে, আমার ছেলে অপরাধ করেছে। কিন্তু সত্যিই কী হয়েছে জানি না। তবে আমার
উপর স্থানীয় তৃণমূল নেতৃত্বের আক্রোশ অনেক দিনের।’’ তিনি জানান, তাঁর ছেলে ভিন্‌রাজ্যে কাজ করতেন। এখন বাড়িতে আছেন। একটা ব্যবসার কাজে যুক্ত। সামনেই তাঁর বিয়ে
রয়েছে। তাই তাঁর ছেলেকে ফাঁসানোর চেষ্টা হচ্ছে বলে অভিযোগ করেন তৃণমূল কর্মী।  অন্য দিকে, তৃণমূল বিধায়কের
মন্তব্য, ‘‘দুষ্কৃতীরা কোনও দলের নাম ভাঙায়। এ-ও (অভিযুক্ত) কোনও দলে (রাজনৈতিক)
আছে। এরা মানুষকে ভয় দেখাতে দলের নাম ভাঙিয়ে কাজ করে।’’ এই পুরো ঘটনায় জোর অশান্তি
এলাকায়। তদন্ত শুরু করেছে পুলিশ।"
হাওড়ায় এক ছ’বছরের শিশুকন্যাকে ধর্ষণ করে খুনের ঘটনায় অভিযুক্তকে খুঁজছিল পুলিশ। সিসি ক্যামেরার ছবি দেখে শেষ পর্যন্ত এরশাদ মালি নামে সেই অভিযুক্ত যুবককে গ্রেফতার করা হয় উলুবেড়িয়া থেকে। কিন্তু অভিযুক্তকে গ্রেফতার করার পরে পুলিশ জানতে পারে, সে এর আগেও এই বয়সি একটি মেয়েকে ধর্ষণ করে খুনের চেষ্টা করে। কিন্তু সে যাত্রায় মেয়েটি বেঁচে যায়। যুবক গ্রেফতারও হয়েছিল। পরে জামিনে ছাড়া পায়। এ বারের ধর্ষণ ও খুন তার পরের ঘটনা। শনিবার হাওড়ার একটি গ্রামে আচমকাই নিখোঁজ হয়ে যায় ছ’বছরের শিশুকন্যাটি। স্থানীয় সূত্রে জানা গিয়েছে, সে দিন বিকেলে মেয়েটি বাড়ির সামনে খেলছিল। সেখান থেকেই নিখোঁজ হয় সে। পাঁচ ঘণ্টা তল্লাশি চালানোর পরে বাড়ি থেকে এক কিলোমিটার দূরে, অন্য একটি বাড়ির পাঁচিলের ভিতরে মেয়েটির বস্তাবন্দি দেহ মেলে। তার পরেই ঘটনাস্থলের সিসি ক্যামেরার ফুটেজ খতিয়ে দেখতে শুরু করে পুলিশ। তদন্তকারীরা জানান, এরশাদকে সাইকেলে করে ওই বস্তা নিয়ে যেতে দেখা গিয়েছে। রবিবার রাতে অভিযুক্ত এরশাদকে গ্রেফতার করে পুলিশ। জেরায় সে কবুল করে, বাড়ির সামনে থেকে মেয়েটিকে ভুলিয়ে কিছুটা দূরে বস্তির একটি ফাঁকা ঘরে নিয়ে গিয়ে ধর্ষণ করে। তার পরে প্যান্ডেল বাঁধার কাপড়ে গলায় ফাঁস লাগিয়ে শ্বাসরোধ করে খুন করে দেহ ব্যাগে ভরে। ধৃতের বাড়ি কলকাতার মেটিয়াবুরুজে। পুলিশ জানায়, সে বিদ্যুতের মিস্ত্রি হিসাবে একটি ঠিকা সংস্থার হয়ে ওই গ্রামে কাজ করতে এসেছিল। এর পরেই তদন্তে বেরিয়ে আসে নতুন তথ্য। তদন্তকারীরা জানান, এর আগে ২০২০ সালেও এরশাদের বিরুদ্ধে কলকাতার একটি শিশুকন্যাকে ধর্ষণ করে খুনের চেষ্টার অভিযোগ উঠেছিল। বরাতজোরে শিশুটি রক্ষা পায়। এরশাদকে সেই মামলায় গ্রেফতার করা হয়েছিল। পরে সে জামিন পায়।
ধর্ষণের অভিযোগে এক চিকিৎসক তথা একটি নার্সিংহোমের মালিককে গ্রেফতার করল নিউ টাউন থানার পুলিশ। তদন্তকারীরা জানান, ধৃতের নাম নজরুল ইসলাম ঢালি। ওই নার্সিংহোমেরই এক নার্স তাঁর বিরুদ্ধে ধর্ষণের অভিযোগ দায়ের করেছেন। তদন্তকারীরা জানিয়েছেন, ওই চিকিৎসক একটি নার্সিংহোম চালান। অভিযোগকারিণী নার্স জানিয়েছেন, মাস দুয়েক আগে তিনি ওই নার্সিংহোমে কাজে যোগ দেন। তাঁর অভিযোগ, গত ১২ ডিসেম্বর দুপুরে তাঁকে একা পেয়ে জোর করে ধর্ষণ করেন নজরুল ইসলাম ঢালি। শুধু তা-ই নয়, তাঁকে রীতিমতো হুমকি দিয়ে ওই নার্সিংহোমে আটকেও রাখেন তিনি। পুলিশ জানায়, নির্যাতিতা নার্সকে খুনের হুমকি দেওয়া হয়েছিল বলে অভিযোগ। পুলিশের কাছে ওই তরুণীর আরও দাবি, পাঁচ দিন একটি জায়গায় বন্দি থাকার পরে গত ১৭ তারিখ পালাতে সক্ষম হন তিনি। এর পরে গত ২৩ ডিসেম্বর ওই তরুণী নিউ টাউন থানায় গিয়ে নজরুলের বিরুদ্ধে ধর্ষণ, খুনের হুমকি ও জোর করে আটকে রাখার অভিযোগ দায়ের করেন। তাঁর সেই লিখিত অভিযোগের ভিত্তিতে ধর্ষণের মামলা রুজু করে তদন্ত শুরু করেন পুলিশ আধিকারিকেরা। রবিবার পুলিশ নজরুলকে গ্রেফতার করে। সে দিনই তাঁকে বারাসত আদালতে তোলা হয় বলে জানা গিয়েছে।
গাছের ডাল দিয়ে বাবার ঘাড়ে সজোরে আঘাত করেছিল কিশোর। তাতেই মৃত্যু হয় বাবার। সম্প্রতি বর্ধমানের ভাতারের ওই ঘটনার তদন্তে নেমে পুলিশ জানতে পারে, মাকে বারবার বাবার হাতে মার খেতে দেখে প্রতিশোধস্পৃহা জন্মেছিল কিশোরের মনে। যার পরিণামে ওই ঘটনা। ভাতারের ঘটনাটি বিচ্ছিন্ন নয়। ২০২২-র ন্যাশনাল ক্রাইম রেকর্ড ব্যুরোর তথ্য বলছে, এ রাজ্যে ছোটদের অপরাধে জড়িয়ে পড়ার ঘটনা ২০২১-র তুলনায় বেড়েছে। ২০২২ সালে এ ধরনের ঘটনা (৫৭৭) ২০২১-র তুলনায় (৫৫১) কিছুটা বেশি। রিপোর্ট বলছে, ২০২২ সালে ২৩টি খুন এবং ৬২টি খুনের চেষ্টা, ১০৫টি অপহরণ, ১৪টি ধর্ষণ, ৫৩টি চুরির ঘটনায় অভিযুক্তেরা নাবালক। ডাকাতির উদ্দেশ্যে জমায়েত হওয়ার ২১টি ঘটনায় অভিযুক্তেরা কিশোর। রিপোর্ট আরও বলছে, অপরাধের শিকারও হচ্ছে বহু শিশু। সেই অপরাধের শিকার হওয়ার ঘটনা গত দু’বছরে রাজ্যে কমলেও, বেড়েছে কলকাতায়। ২০২২-এ কলকাতায় এ ধরনের ৬০২টি ঘটনা নথিবদ্ধ হয়েছে। ২০২১-এ সংখ্যাটি ছিল ৪৯৭। এই তথ্য ‘উদ্বেগজনক’ হলেও এতে চমকে ওঠার কিছু নেই বলে মনে করেন শিশু মনোরোগ বিশেষজ্ঞেরা। চিকিৎসক সত্যব্রত কর বলছেন, ‘‘ভোগবাদী ব্যবস্থার কুফল বন্যার মতো আছড়ে পড়ছে সমাজ জীবনে। পরিবারের সদস্যদের পারস্পরিক সম্পর্ক ক্রমশ জটিল হচ্ছে। তার প্রভাব পড়ছে শিশু-কিশোরদের মনে। সঙ্গে রয়েছে মোবাইল আসক্তি। কিশোর-কিশোরীরা এখন রাত ২টো-৩টে পর্যন্ত মোবাইলে ইন্টারনেট ঘাঁটে। পরদিন ঘুম থেকে ওঠে অনেক দেরিতে। একাকিত্বে ভোগে অনেক সময়। অল্পবয়সেই অবসাদ ঘিরে ধরে। অনেকের মধ্যে অপরাধ প্রবণতা তৈরি হয়।’’ এর থেকে পরিত্রাণের উপায়? তাঁর কথায়, ‘‘এর চটজলদি কোনও সমাধান নেই। ছেলেমেয়েদের বাঁচানোর উপায় বার করতে হবে অভিভাবকদেরই।’’ এক শিশু মনস্তত্ত্ববিদ বলেন, ‘‘পরিবারের সদস্যদের পারস্পরিক সম্পর্কের উন্নতি ঘটাতে হবে। বাবা-মাকে অনুসরণ করার মতো মডেল হয়ে উঠতে হবে। এটা প্রাথমিক শর্ত। দ্বিতীয়ত, মোবাইলের নিয়ন্ত্রিত ব্যবহার শেখাতে ও শিখতে হবে অভিভাবকদের। বাকিটা স্কুল, শিক্ষক-শিক্ষিকা, সহপাঠী, বন্ধু-বান্ধবী এবং পারিপার্শ্বিক পরিবেশের উপরে নির্ভরশীল। শিক্ষক-শিক্ষিকাদের ভূমিকা অত্যন্ত গুরুত্বপূর্ণ।’’ রাজ্য শিশু অধিকার রক্ষা কমিশনের চেয়ারপার্সন সুদেষ্ণা রায় মনে করেন, ‘‘শিশুদের অপরাধে যুক্ত হয়ে পড়া হোক বা শিশুদের উপরে অপরাধ—এই সংক্রান্ত সব ঘটনার রিপোর্ট প্রশাসনের কাছে করা হয় বলেই রাজ্যের বাস্তব চিত্রটি আমরা দেখতে পাই। শিশুদের যৌন নির্যাতনের ঘটনা ধামাচাপা না দিয়ে তা নথিভুক্ত করা হয়। অনেক রাজ্যে তা হয় না।’’ কিশোরদের মধ্যে অপরাধ প্রবণতা যাতে তৈরি না হয়, তার জন্য স্কুল স্তরে অভিভাবকদের কাউন্সেলিং নিয়ে কথাবার্তা চলছে বলে জানান সুদেষ্ণা। তিনি বলেন, ‘‘সম্প্রতি কমিশনের উপদেষ্টা, মনোবিদ-সহ কয়েক জন একটি স্কুলে গিয়ে তিনশোর বেশি অভিভাবকের সঙ্গে শিশুদের বড় করে তোলার আদর্শ পন্থা নিয়ে আলোচনা করেছেন।’’
"১৩ বছরের এক ছাত্রীকে ধর্ষণের ঘটনায়
দোষী সাব্যস্ত গৃহশিক্ষক। মঙ্গলবার তাঁকে ২১ বছরের সশ্রম কারাদণ্ডের নির্দেশ দিল
ঝাড়গ্রামের বিশেষ পকসো আদালত।  ২০২২ সালের ২৪ ডিসেম্বর সাঁকরাইল
থানায় নির্যাতিতার মা লিখিত অভিযোগ জানিয়েছিলেন। তিনি জানিয়েছিলেন, তাঁর ১৩ বছরের
মেয়েকে গৃহশিক্ষক ধর্ষণ করেছেন। লিখিত অভিযোগের ভিত্তিতে সাঁকরাইল থানার
পুলিশ চলতি বছরের ১ জানুয়ারিতে ওই গৃহশিক্ষককে গ্রেফতার করে। ধর্ষণ এবং পকসো
ধারায় মামলা রুজু হয়। গ্রেফতারের পর গৃহশিক্ষককে পেশ করা হয় ঝাড়গ্রাম আদালতে। বিচারকের নির্দেশে তখন থেকেই জেল হেফাজতে রয়েছেন ওই গৃহশিক্ষক।  ২০ জনের সাক্ষ্য গ্রহণের পর সোমবার
গৃহ শিক্ষককে দোষী সাব্যস্ত করে ঝাড়গ্রামের বিশেষ পকসো আদালত। মঙ্গলবার দুপুরে তাঁর সাজা ঘোষণা করল ঝাড়গ্রামের বিশেষ পকসো আদালত। ঝাড়গ্রাম আদালতের সরকারি আইনজীবী তপনকুমার চৌধুরী জানান, নাবালিকাকে ধর্ষণের
ঘটনায় দোষী সাব্যস্ত গৃহশিক্ষককে ২১ বছরের সশ্রম কারাদণ্ডের নির্দেশ দিয়েছেন
ঝাড়গ্রামের বিশেষ পকসো আদালত। পাশাপাশি,
৬,০০০ টাকা জরিমানা করা হয়েছে। জরিমানা না দিতে পারলে অতিরিক্ত তিন মাস ১০
দিন জেল হেফাজতের নির্দেশ দিয়েছেন বিচারক। তার পাশাপাশি
নাবালিকাকে তিন লক্ষ টাকা ক্ষতিপূরণ দেওয়ার নির্দেশ দিয়েছেন বিচারক।"
"মূক-বধির তরুণীকে ধর্ষণের অভিযোগ উঠল পশ্চিম
বর্ধমানের দুর্গাপুর নিউটাউনশিপ থানা এলাকায়। তরুণীর পরিবারের অভিযোগের ভিত্তিতে
দুই প্রতিবেশী যুবককে গ্রেফতার করেছে পুলিশ। ধৃতদের নাম প্রবীর পাল এবং মনোজ
মল্লিক। আসানসোল দুর্গাপুর পুলিশ কমিশনারেটের এসিপি তথাগত পাণ্ডে বলেন, ‘‘দু’জনকে
গ্রেফতার করে দুর্গাপুর আদালতে পাঠানো হয়েছে। তাদের হেফাজতে নিয়ে তদন্ত করা হবে।’’  স্থানীয় সূত্রে খবর, তরুণী কোকওভেন থানার সগড়ভাঙা গ্রামের
একটি বাড়িতে পরিচারিকার কাজ করেন। রবিবার দুপুরে সেখানেই কাজে গিয়েছিলেন। বিকেলে
ফেরার সময় অভিযুক্ত দুই যুবক তাঁকে জোর করে সাইকেলে চাপিয়ে এবিএল জঙ্গলে নিয়ে যান।
এই ঘটনা দেখে ফেলেন তরুণীর এক আত্মীয়। তিনি বা়ড়িতে খবর দিলে পরিবারের লোকেরা এসে
দেখেন, তাঁদের মেয়েকে টানতে টানতে নিয়ে যাচ্ছেন দু’জন। তা দেখেই তাড়া করেন
পরিবারের লোকেরা। হাতেনাতে ধরা পড়ে যান প্রবীর। কিন্তু পালিয়ে যান মনোজ। তরুণীর
পরিবারের অভিযোগ, জঙ্গলে এনে ধর্ষণ করা হয়েছে তাদের মেয়েকে।  পুলিশ সূত্রে খবর, তরুণীকে দুর্গাপুর মহকুমা
হাসপাতালে ভর্তি করানো হয়েছে। হাসপাতালের সুপার সুরুপা ভট্টাচার্য বলেন, ‘‘তরুণীর
চিকিৎসা চলছে। পুলিশের অনুমতি নিয়ে শারীরিক পরীক্ষা শুরু হবে।’’  এই ঘটনার প্রেক্ষিতে পশ্চিম বর্ধমানে সিপিএমের সম্পাদকমণ্ডলীর
সদস্য পঙ্কজ রায় সরকার বলেন, ‘‘ওই জঙ্গলকে অনেক যুবতীই নির্যাতনের শিকার হয়েছে।
এখানে পুলিশি নিরাপত্তা নেই বললেই চলে।’’ পাল্টা দুর্গাপুর নগর নিগমের প্রশাসকমণ্ডলীর
সদস্য দীপঙ্কর লাহা বলেন, ‘‘রাজ্যে আইন ব্যবস্থা আছে বলেই অপরাধীরা
শাস্তি পাচ্ছে। এই ঘটনার পর অভিযুক্তেরা গ্রেফতার হয়েছে।’’"
"ছেলে এবং বৌমার অন্তরঙ্গ মুহূর্ত
ক্যামেরাবন্দি করতেন শ্বশুর এবং শাশুড়ি। সেই সমস্ত ভিডিয়ো পর্ন সাইটে আপলোড করে
রোজগার করতেন। স্বামী, শ্বশুর এবং শাশুড়ির বিরুদ্ধে এমনই অভিযোগ করেন এক মহিলার।
সাইবার থানায় অভিযোগ দায়ের হয়। গ্রেফতারও হন অভিযুক্তরা। সেই মামলায় জামিন চাইতে
গিয়ে গুজরাতে হাই কোর্টের নিন্দার মুখে পড়লেন অভিযুক্ত শাশুড়ি। আদালতের
পর্যবেক্ষণ, ‘‘ধর্ষণ তো ধর্ষণই। সেটা স্বামী করলেও। আর এক জন মহিলা (যিনি
অভিযুক্তের অভিভাবকও) হয়ে আর এক জন মহিলার সম্মানহানিতে সাহায্য করাও কম দোষের
নয়।’’ মামলার সূত্রপাত বেশ কিছু দিন আগে।
গুজরাতের রাজকোট সাইবার থানায় এক মহিলা তাঁর স্বামী এবং শ্বশুর-শাশুড়ির বিরুদ্ধে
অভিযোগ দায়ের করেন। তাঁর দাবি, দিনের পর দিন তাঁকে ধর্ষণ করেছেন স্বামী। আর তাতে
ইন্ধন জুগিয়েছেন শ্বশুর এবং শাশুড়ি। ওই মহিলা তাঁর অভিযোগে জানান, শ্বশুরবাড়ির
হোটেল ব্যবসা আছে। কিন্তু সেই ব্যবসা ভাল চলছিল না। হোটেল বিক্রি করার মতো পরিস্থিতি
তৈরি হয়। সেই অবস্থা থেকে বাঁচতে তাঁর উপর অত্যাচার শুরু হয়। স্বামী এবং
শ্বশুর-শাশুড়ি প্রথমে তাঁর নগ্ন ছবি এবং ভিডিয়ো বিভিন্ন পর্ন সাইটে আপলোড করে
টাকা রোজগার শুরু করেন। পরে সেই ‘অত্যাচার’ আরও বৃদ্ধি পায়।  মহিলার অভিযোগ, স্বামী তাঁর সঙ্গে
অন্তরঙ্গ মুহূর্তের ভিডিয়ো রেকর্ড করতেন। আর সেই কাজে তাঁকে ‘উৎসাহ’ জোগাতেন
শ্বশুর-শাশুড়ি। বার বার আপত্তি করেছেন তিনি। কেঁদেছেন। কিন্তু রেহাই মেলেনি।
অভিযোগপত্রে নির্যাতিতার দাবি, স্বামী তাঁর সঙ্গে ‘অস্বাভাবিক আচরণ’ করতেন। শ্বশুরবাড়ির
অর্থ উপার্জনের জন্য দিনের পর দিন তাঁকে ধর্ষিতা হতে হয়েছে। ওই মামলা চলাকালীন হাই
কোর্টের দ্বারস্থ হয়েছিলেন অভিযোগকারিণীর শাশুড়ি। তিনি মামলা খারিজের আবেদন জানান।
কিন্তু হাই কোর্ট তা নাকচ করে দিয়েছে। বিচারপতি দিব্যেশ জোশি উল্লেখ করেন, সমাজে যৌন হিংসা
বিভিন্ন মাত্রায় বিভিন্ন ভাবে রয়েছে। হয়ত শারীরিক ভাবে নির্যাতন হয়নি। কিন্তু
ধর্ষণ হয়েছে— এমনটাও হয়।   সংশ্লিষ্ট মামলায় হাই কোর্টের
মন্তব্য, ‘‘এ বার যৌন হিংসার বিষয়ে নীরবতা ভঙ্গ করা প্রয়োজন।’’ আদালত আরও বলে, ‘‘মহিলার উপর
হিংসার বিষয়ে সমাজে একটা অদৃশ্য এবং নীরবতার সংস্কৃতি রয়েছে। মহিলার প্রতি হিংসার
কারণ বা কারণগুলির মধ্যে রয়েছে পুরুষ এবং মহিলাদের মধ্যে থাকা অসম ক্ষমতার সমীকরণ।
সেটাই এমন হিংসাকে উৎসাহিত করে। সাংস্কৃতিক এবং সামাজিক নিয়ম, অর্থনৈতিক অবস্থা, দারিদ্র, নেশাবস্তুর সেবন
ইত্যাদি সূচকে এই হিংসা নির্ভর করে।’’ ওই মহিলার আবেদন খারিজ করে বিচারপতি জোশি বলেন, ‘‘এই রকমের জঘন্য
এবং লজ্জাজনক কাজ করার পিছনে কারণ যাই হোক না কেন, এর কঠোর সমালোচনা করা উচিত। আর
ভবিষ্যতে এমন অপরাধ যাতে না ঘটে তার জন্য অভিযুক্তদের অবশ্যই শাস্তি দেওয়া
প্রয়োজন।’’"
ধর্ষণ ধর্ষণই, সে স্বামীর দ্বারা হলেও ধর্ষণ— সম্প্রতি এমনই পর্যবেক্ষণ জানিয়েছে গুজরাত হাই কোর্ট। বৈবাহিক ধর্ষণকে শাস্তিযোগ্য অপরাধ বলে গণ্য করা হবে কি না, তাই নিয়ে একাধিক আবেদন বর্তমানে সুপ্রিম কোর্টে বিচারাধীন। ভারতীয় দণ্ডবিধির ৩৭৫ ধারায় স্ত্রীর সম্মতি ছাড়া যৌন সম্পর্ক স্থাপন করলেও স্বামীকে ছাড় দেওয়া আছে। গুজরাত হাই কোর্ট স্পষ্টতই ভিন্ন মত পোষণ করে বলেছে, আমেরিকার ৫০টি প্রদেশ, অস্ট্রেলিয়ার ৩টি প্রদেশ-সহ বহু দেশেই বৈবাহিক ধর্ষণ আইনসিদ্ধ নয়। এমনকি যে ব্রিটিশ দণ্ডবিধি থেকে ভারতীয় দণ্ডবিধি অনেকাংশে নির্মিত, সেখানেও ১৯৯১ সালে স্বামীর প্রতি এই ‘ব্যতিক্রমী ছাড়’ উঠিয়ে নেওয়া হয়েছে। ভারতীয় দণ্ডবিধির ৩৭৫ ধারায় নারীর অসম্মতিতে সব রকম যৌন সম্পর্ককেই ধর্ষণ বলে ধরা হয়েছে। কিন্তু ব্যতিক্রম ২-এর আওতায় ছাড় দেওয়া হয়েছে স্বামীকে। গুজরাত হাই কোর্টের বিচারপতি দিব্যেশ জোশীর বেঞ্চে যে মামলাটি এসেছে, সেখানে অভিযোগকারিণী স্বামীর বিরুদ্ধে ধর্ষণের অভিযোগ তো এনেইছেন। সেই সঙ্গে তাঁর অভিযোগ, শ্বশুর এবং শাশুড়ি ছেলেকে নিয়মিত উস্কে গিয়েছেন, যাতে মেয়েটির নগ্ন ছবি তুলে হোয়াটসঅ্যাপ গ্রুপ এবং পর্নোগ্রাফিক সাইটে দেওয়া হয়। এটা তাদের রোজগারের একটা পন্থা হয়ে দাঁড়িয়েছিল। মেয়েটির ঘরে বসানো হয়েছিল সিসি ক্যামেরা, যাতে ব্যক্তিগত মুহূর্তের ছবি বসার ঘরে টিভিতে দেখতেন শ্বশুর-শাশুড়ি। শ্বশুরের বিরুদ্ধে যৌন নিগ্রহের অভিযোগও আছে। বিচারপতি জোশী শাশুড়ির জামিনের আবেদন খারিজ করে দিয়েছেন। তিনি বলেছেন, নিজে মেয়ে হয়েও শাশুড়ি তাঁর স্বামী-পুত্রের সঙ্গে একযোগে সমান নিপীড়কের ভূমিকা পালন করেছেন। জামিন খারিজের নির্দেশে বিচারপতি লিখেছেন, মেয়েদের উপরে হিংসার পিছনে পুরুষ ও নারীর মধ্যে ক্ষমতার অসম সম্পর্কই প্রধান কারণ। তার সঙ্গে চালু সামাজিক এবং সাংস্কৃতিক বিধিরীতি, অর্থনৈতিক নির্ভরতা, দারিদ্র, মদ্যপানের মতো বিভিন্ন দিক মিলেমিশে এই হিংসা আরও তীব্র হয়। সামাজিক ভাবে প্রায়শই এই জাতীয় অপরাধকে হেয় করে দেখার প্রবণতা আছে। সিনেমার মতো জনপ্রিয় মাধ্যমও তাকে মহিমান্বিত করে তোলে। স্বাভাবিক বলে দেখাতে চায়। এই সূত্রেই আদালত বৈবাহিক ধর্ষণের প্রসঙ্গ তুলেছে। বিচারপতি জোশীর পর্যবেক্ষণ হল, সম্মতির তোয়াক্কা না করে বলপূর্বক যৌন সংসর্গ স্থাপনই ধর্ষণ এবং ধর্ষণ ধর্ষণই। স্বামীর দ্বারা হলেও ধর্ষণ, অন্য কারও দ্বারা হলেও ধর্ষণ। গত বছর দিল্লি হাই কোর্টে বৈবাহিক ধর্ষণ সংক্রান্ত মামলায় বিভক্ত রায় এসেছিল। বর্তমানে বৈবাহিক ধর্ষণকে ধর্ষণ বলে গণ্য করার আবেদন সংক্রান্ত মামলা সুপ্রিম কোর্টে বিচারাধীন রয়েছে।
"ধর্ষণের অভিযোগ তুলে ১০ মাস আগেই পুলিশের দ্বারস্থ হয়েছিলেন
অভিনেত্রী। সেই সময় তাঁর কাছে নাকি ক্ষমা চেয়েছিলেন জিন্দল গোষ্ঠীর কর্ণধার সজ্জন
জিন্দল! চেয়েছিলেন সব কিছু মিটমাট করে নিতে। কিন্তু অভিযোগকারিণী তাতে রাজি
না-হওয়ায় শুরু হয়েছিল হুমকি দেওয়া। দায়ের হওয়া এফআইআর-এ তেমনটাই দাবি করেছেন ওই
অভিনেত্রী।  গত বুধবার মুম্বইয়ের বান্দ্রা-কুরলা কমপ্লেক্স (বিকেসি)
থানায় সজ্জনের বিরুদ্ধে ধর্ষণের অভিযোগ দায়ের হয়েছে। পুলিশ সূত্রে খবর, অভিনেত্রীর
বয়ানের ভিত্তিতে অভিযুক্তের বিরুদ্ধে ভারতীয় দণ্ডবিধির ৩৭৬, ৩৫৪ ও ৫০৬ ধারায় মামলা
দায়ের করে তদন্ত শুরু হয়েছে। পুলিশ সূত্রে খবর, চিকিৎসক-অভিনেত্রীর অভিযোগ, ২০২২
সালের জানুয়ারি মাসে ঘটনাটি ঘটেছে। বান্দ্রা-কুরলা কমপ্লেক্সে সংস্থার সদর দফতরের
পেন্টহাউসে তাঁকে ধর্ষণ করেছেন সজ্জন। এর প্রেক্ষিতে রবিবার বিবৃতি প্রকাশ করেছেন
জিন্দল গোষ্ঠীর কর্তা। সংবাদমাধ্যম ‘ইকোনমিক্স টাইমস নাও’-এর প্রতিবেদন অনুযায়ী, বিবৃতিতে অভিযোগকারিণীর সমস্ত
অভিযোগই অস্বীকার করেছেন তিনি। তিনি বলেছেন, ‘‘সমস্ত অভিযোগই
অসত্য এবং ভিত্তিহীন। এই তদন্তে তিনি সব রকম ভাবে সহযোগিতা করবেন।’’ তবে এ ব্যাপারে তিনি আর প্রকাশ্যে কোনও মন্তব্য করবেন না বলেও জানিয়েছেন
সজ্জন। তাঁর যুক্তি, যে হেতু মামলা দায়ের হয়েছে এবং তদন্ত
চলছে, তাই বিষয়টি নিয়ে আর কথা না বলাই শ্রেয়।   এফআইআর-এ অভিনেত্রী দাবি করেছেন, ২০২১ সালে দুবাইয়ে একটি
আইপিএল ম্যাচ দেখতে গিয়ে সজ্জনের সঙ্গে তাঁর আলাপ। ভিআইপি বক্সে তাঁদের দেখা হয়।
পরে জয়পুরে সাংসদ প্রফুল্ল পটেলের ছেলের বিয়েতেও সাক্ষাৎ হয় তাঁদের। অভিযোগপত্রে
অভিনেত্রী জানান, তাঁদের মধ্যে ফোন নম্বর দেওয়া-নেওয়া হয়। দেখা হয় মুম্বইয়েও।
সেখানে তাঁর ভাইয়ের একটি সম্পত্তি কিনতে সজ্জন আগ্রহ দেখিয়েছিলেন বলে দাবি করেছেন
অভিনেত্রী। অভিযোগকারিণীর দাবি, তখন থেকেই তাঁকে ‘বেবি’ বলে ডাকতেন সজ্জন। একান্ত
সাক্ষাতে প্রায়ই নিজের ব্যক্তিগত জীবনের কথা বলতেন। মাঝেমাঝেই ‘জড়িয়েও ধরতেন’।
তাতে বেশ কয়েক বার বিড়ম্বনায় পড়তে হয়েছে অভিনেত্রীকে।  অভিনেত্রীর দাবি, গত ২০২২ সালের জানুয়ারি মাসে একটি বৈঠকে
যোগ দিতে জিন্দল গোষ্ঠীর অফিসে গিয়েছিলেন তিনি। সেই সময় তাঁকে অফিসের পেন্টহাউসে
নিয়ে যান সজ্জন। সেখানে তাঁকে ধর্ষণ করা হয় বলে দাবি করেছেন অভিনেত্রী। অভিযোগকারিণীর
দাবি, চলতি বছরের ১৬ ফেব্রুয়ারি প্রথম বার তিনি পুলিশের দ্বারস্থ হন। কিন্তু সেই
সময় তাঁর অভিযোগ গ্রহণ করা হয়নি। এর পরেই তাঁর কাছে ক্ষমা চেয়েছিলেন ‘সজ্জন’।
চেয়েছিলেন সব কিছু নিজেদের মধ্যে ‘মিটিয়ে’ নিতে। কিন্তু অভিনেত্রী তাতে রাজি না
হওয়ায় তাঁকে হুমকি দেন সজ্জন। নম্বরও ব্লক করে দেন। অভিযোগপত্রে অভিনেত্রী
লিখেছেন, ‘‘নম্বর ব্লক করার সময় আমাকে হুমকিও দিয়েছেন সজ্জন জিন্দল। ওই ঘটনার কথা
পুলিশকে জানালে ফল ভুগতে হবে বলে হুমকি দেওয়া হয়েছে আমাকে।’’  পুলিশের বিরুদ্ধে এফআইআর দায়েরেও গাফিলতির অভিযোগ তুলে সরব
হয়েছেন অভিনেত্রী। সংবাদমাধ্যম সিএনবিসি-টিভি১৮ তাদের প্রতিবেদনে দাবি করেছে,
অভিনেত্রী তাদের জানিয়েছেন যে, তিনি যখন প্রথম বার পুলিশের দ্বারস্থ হন, তাঁর কথায়
বিশেষ গুরুত্বই দেওয়া হয়নি। অভিযোগের কোনও প্রতিলিপিও দেওয়া হয়নি তাঁকে। যার অর্থ,
তখন এফআইআর-ই দায়ের করেনি পুলিশ। এর পর গত ৫ ডিসেম্বর অভিনেত্রী বম্বে হাই কোর্টে
রিট পিটিশন দাখিল করেন। সেই মামলায় উচ্চ আদালতের প্রশ্নের মুখে পড়তে হয়েছিল
মুম্বই পুলিশকে। তিন থানার পুলিশকর্তাকেও আদালতে তলব করা হয়েছিল। এর পর গত ১২
ডিসেম্বর পুলিশকে এফআইআর দায়ের করার নির্দেশ দেয় আদালত। তা মেনে ১৩ ডিসেম্বর
অর্থাৎ বুধবার এফআইআর দায়ের করে পুলিশ।  যদিও এফআইআর দায়েরে গাফিলতির অভিযোগ অস্বীকার করেছে মুম্বই
পুলিশ। ডিসিপি দীক্ষিতকুমার গিদাম সংবাদমাধ্যম সিএনবিসি-টিভি১৮-কে বলেন, ‘‘আইন
মেনেই যা করার করছে মুম্বই পুলিশ। এফআইআর দায়েরে আমাদের দিক থেকে কোনও গাফিলতি ছিল
না। মহিলাদের সুরক্ষা সংক্রান্ত বিষয় অত্যন্ত গুরুত্ব দিয়ে দেখে মুম্বই পুলিশ।’’ এ
ব্যাপারে সজ্জনকে এখনও জিজ্ঞাসাবাদের জন্য তলব করা হয়নি বলেই নিজেদের প্রতিবেদনে
দাবি করেছে সিএনবিসি-টিভি১৮।"
"জিন্দল গোষ্ঠীর কর্ণধার সজ্জন জিন্দলের বিরুদ্ধে ধর্ষণের
অভিযোগ তুলেছেন এক অভিনেত্রী। বিভিন্ন সংবাদমাধ্যমে প্রকাশিত প্রতিবেদন অনুযায়ী,
গত বুধবার মুম্বইয়ের বান্দ্রা-কুরলা কমপ্লেক্স (বিকেসি) থানায় এফআইআর দায়ের হয়েছে।
পুলিশ সূত্রে খবর, অভিনেত্রীর বয়ানের ভিত্তিতে অভিযুক্তের বিরুদ্ধে ভারতীয়
দণ্ডবিধির ৩৭৬, ৩৫৪ ও ৫০৬ ধারায় মামলা দায়ের করে তদন্ত শুরু হয়েছে। তা নিয়ে এ বার
মুখ খুললেন সজ্জন।  সংবাদমাধ্যম ‘ইকোনমিক্স টাইমস নাও’-এর প্রতিবেদন অনুযায়ী,
বিবৃতিতে অভিযোগকারিণীর সমস্ত অভিযোগই খারিজ করেছেন জিন্দল গোষ্ঠীর কর্ণধার। তিনি
বলেছেন, ‘‘সমস্ত অভিযোগই অসত্য এবং ভিত্তিহীন। এই তদন্তে তিনি সব রকম ভাবে
সহযোগিতা করবেন।’’ তবে এ ব্যাপারে তিনি আর প্রকাশ্যে কোনও মন্তব্য করবেন না বলেও
জানিয়েছেন সজ্জন। তাঁর যুক্তি, যে হেতু মামলা দায়ের হয়েছে এবং তদন্ত চলছে, তাই
বিষয়টি নিয়ে আর কথা না বলাই শ্রেয়।  পুলিশ সূত্রে খবর, চিকিৎসক-অভিনেত্রীর অভিযোগ, ২০২২ সালের
জানুয়ারি মাসে ঘটনাটি ঘটেছে। বান্দ্রা-কুরলা কমপ্লেক্সে সংস্থার সদর দফতরের
পেন্টহাউসে তাঁকে ধর্ষণ করেছেন জিন্দল। এফআইআর-এ অভিনেত্রী দাবি করেছেন, ২০২১ সালে
দুবাইয়ে একটি আইপিএল ম্যাচ দেখতে গিয়ে সজ্জনের সঙ্গে তাঁর আলাপ। ভিআইপি বক্সে
তাঁদের দেখা হয়। পরে জয়পুরে সাংসদ প্রফুল্ল পটেলের ছেলের বিয়েতেও সাক্ষাৎ হয়
তাঁদের। অভিযোগপত্রে অভিনেত্রী জানান, তাঁদের মধ্যে ফোন নম্বর দেওয়া-নেওয়া হয়।
দেখা হয় মুম্বইয়েও। সেখানে তাঁর ভাইয়ের একটি সম্পত্তি কিনতে সজ্জন আগ্রহ
দেখিয়েছিলেন বলে দাবি করেছেন অভিনেত্রী। অভিযোগকারিণীর দাবি, তখন থেকেই তাঁকে
‘বেবি’ বলে ডাকতেন সজ্জন। একান্ত সাক্ষাতে প্রায়ই নিজের ব্যক্তিগত জীবনের কথা
বলতেন। মাঝেমাঝেই ‘জড়িয়েও ধরতেন’। তাতে বেশ কয়েক বার বিড়ম্বনায় পড়তে হয়েছে
অভিনেত্রীকে।  অভিনেত্রীর দাবি, গত ২০২২ সালের জানুয়ারি মাসে একটি বৈঠকে
যোগ দিতে জিন্দল গোষ্ঠীর অফিসে গিয়েছিলেন তিনি। সেই সময় তাঁকে অফিসের পেন্টহাউসে
নিয়ে যান সজ্জন। সেখানে তাঁকে ধর্ষণ করা হয় বলে দাবি করেছেন অভিনেত্রী। অভিযোগকারিণীর
দাবি, চলতি বছরের ১৬ ফেব্রুয়ারি প্রথম বার তিনি পুলিশের দ্বারস্থ হন। কিন্তু সেই
সময় তাঁর অভিযোগ গ্রহণ করা হয়নি। এর পরেই তাঁর কাছে ক্ষমা চেয়েছিলেন ‘সজ্জন’।
চেয়েছিলেন সব কিছু নিজেদের মধ্যে ‘মিটিয়ে’ নিতে। কিন্তু অভিনেত্রী তাতে রাজি না
হওয়ায় তাঁকে হুমকি দেন সজ্জন। নম্বরও ব্লক করে দেন। অভিযোগপত্রে অভিনেত্রী
লিখেছেন, ‘‘নম্বর ব্লক করার সময় আমাকে হুমকিও দিয়েছেন সজ্জন জিন্দল। ওই ঘটনার কথা
পুলিশকে জানালে ফল ভুগতে হবে বলে হুমকি দেওয়া হয়েছে আমাকে।’’  পুলিশের বিরুদ্ধে এফআইআর দায়েরেও গাফিলতির অভিযোগ তুলে সরব
হয়েছেন অভিনেত্রী। সংবাদমাধ্যম সিএনবিসি-টিভি১৮ তাদের প্রতিবেদনে দাবি করেছে,
অভিনেত্রী তাদের জানিয়েছেন যে, তিনি যখন প্রথম বার পুলিশের দ্বারস্থ হন, তাঁর কথায়
বিশেষ গুরুত্বই দেওয়া হয়নি। অভিযোগের কোনও প্রতিলিপিও দেওয়া হয়নি তাঁকে। যার অর্থ,
তখন এফআইআর-ই দায়ের করেনি পুলিশ। এর পর গত ৫ ডিসেম্বর অভিনেত্রী বম্বে হাই কোর্টে
রিট পিটিশন দাখিল করেন। সেই মামলায় উচ্চ আদালতের প্রশ্নের মুখে পড়তে হয়েছিল
মুম্বই পুলিশকে। তিন থানার পুলিশকর্তাকেও আদালতে তলব করা হয়েছিল। এর পর গত ১২
ডিসেম্বর পুলিশকে এফআইআর দায়ের করার নির্দেশ দেয় আদালত। তা মেনে ১৩ ডিসেম্বর
অর্থাৎ বুধবার এফআইআর দায়ের করে পুলিশ।  যদিও এফআইআর দায়েরে গাফিলতির অভিযোগ অস্বীকার করেছে মুম্বই
পুলিশ। ডিসিপি দীক্ষিতকুমার গিদাম সংবাদমাধ্যম সিএনবিসি-টিভি১৮-কে বলেন, ‘‘আইন
মেনেই যা করার করছে মুম্বই পুলিশ। এফআইআর দায়েরে আমাদের দিক থেকে কোনও গাফিলতি ছিল
না। মহিলাদের সুরক্ষা সংক্রান্ত বিষয় অত্যন্ত গুরুত্ব দিয়ে দেখে মুম্বই পুলিশ।’’ এ
ব্যাপারে সজ্জনকে এখনও জিজ্ঞাসাবাদের জন্য তলব করা হয়নি বলেই নিজেদের প্রতিবেদনে
দাবি করেছে সিএনবিসি-টিভি১৮।"
"জিন্দল গোষ্ঠীর কর্ণধার সজ্জন জিন্দলের বিরুদ্ধে ধর্ষণের
অভিযোগ তুলেছেন এক অভিনেত্রী। বিভিন্ন সংবাদমাধ্যমে প্রকাশিত প্রতিবেদন অনুযায়ী,
গত বুধবার মুম্বইয়ের বিকেসি থানায় এফআইআর দায়ের হয়েছে। পুলিশ সূত্রে খবর, অভিনেত্রীর
বয়ানের ভিত্তিতে অভিযুক্তের বিরুদ্ধে ভারতীয় দণ্ডবিধির ৩৭৬, ৩৫৪ ও ৫০৬ ধারায় মামলা
দায়ের করে তদন্ত শুরু হয়েছে। অভিযোগকারিণীর দাবি, চলতি বছরের ফেব্রুয়ারি মাসেই তিনি
থানায় অভিযোগ দায়ের করতে গিয়েছিলেন। কিন্তু পুলিশ তাঁর কথায় গুরুত্ব দেয়নি। পরে
তিনি আদালতের দ্বারস্থ হন। এ বার আদালতের নির্দেশেই এফআইআর দায়ের করতে বাধ্য হয়েছে
পুলিশ।  পুলিশ সূত্রে খবর, চিকিৎসক-অভিনেত্রীর অভিযোগ, ২০২২ সালের
জানুয়ারি মাসে ঘটনাটি ঘটেছে। বান্দ্রা-কুরলা কমপ্লেক্সে সংস্থার সদর দফতরের
পেন্টহাউসে তাঁকে ধর্ষণ করেছেন জিন্দল। সেই অভিযোগের ভিত্তিতে অভিযুক্তের বিরুদ্ধে
ভারতীয় দণ্ডবিধির ৩৭৬, ৩৫৪ ও ৫০৬ ধারায় মামলা দায়ের হয়েছে। শুরু হয়েছে তদন্তও। সংবাদমাধ্যম
‘হিন্দুস্থান টাইমস’ তাদের প্রতিবেদনে দাবি করেছে, ধর্ষণের অভিযোগ ওঠায় জিন্দল গোষ্ঠীর সঙ্গে যোগাযোগ করা হয়। কিন্তু তাদের তরফে এখনও কোনও বিবৃতি এ ব্যাপারে
প্রকাশ করা হয়নি।  এফআইআর-এ অভিনেত্রী দাবি করেছেন, চলতি বছরের ১৬ ফেব্রুয়ারি
প্রথম বার তিনি পুলিশের দ্বারস্থ হন। কিন্তু সেই সময় তাঁর অভিযোগ গ্রহণ করা হয়নি।
সংবাদমাধ্যম সিএনবিসি-টিভি১৮ তাদের প্রতিবেদনে দাবি করেছে, অভিনেত্রী তাদের জানিয়েছেন
যে, তিনি যখন প্রথম বার পুলিশের দ্বারস্থ হন, তাঁর কথায় বিশেষ গুরুত্বই দেওয়া
হয়নি। অভিযোগের কোনও প্রতিলিপিও দেওয়া হয়নি। যার অর্থ, তখন এফআইআর-ই দায়ের করেনি
পুলিশ। এর পর গত ৫ ডিসেম্বর অভিনেত্রী বম্বে হাই কোর্টে রিট পিটিশন দাখিল করেন। সেই
মামলায় গত ১২ ডিসেম্বর পুলিশকে এফআইআর দায়ের করার নির্দেশ দেয় আদালত। সেই নির্দেশের
পরেই ১৩ ডিসেম্বর অর্থাৎ বুধবার এফআইআর দায়ের করে পুলিশ।  যদিও এফআইআর দায়েরে গাফিলতির অভিযোগ অস্বীকার করেছে মুম্বই
পুলিশ। ডিসিপি দীক্ষিতকুমার গিদাম সংবাদমাধ্যম সিএনবিসি-টিভি১৮-কে বলেন, ‘‘আইন মেনেই
যা করার করছে মুম্বই পুলিশ। এফআইআর দায়েরে আমাদের দিক থেকে কোনও গাফিলতি ছিল না। মহিলাদের
সুরক্ষা সংক্রান্ত বিষয় অত্যন্ত গুরুত্ব দিয়ে দেখে মুম্বই পুলিশ।’’ এ ব্যাপারে সজ্জনকে
এখনও জিজ্ঞাসাবাদের জন্য তলব করা হয়নি বলেই নিজেদের প্রতিবেদনে দাবি করেছে সিএনবিসি-টিভি১৮।
 "
মাত্র সাত বছরের টংসিং হাংসিং সময় থাকতেই আসাম রাইফেলসের শিবিরে পালিয়ে এসেছিল মায়ের সঙ্গে। কিন্তু ৪ জুন শিবিরের ভিতরে গুলি লাগে তার মাথায়। সেই অবস্থায় আধাসেনার গাড়িতে ছেলে এবং আরও এক মহিলাকে নিয়ে টংসিংয়ের মা রওনা হয়েছিলেন ইম্ফলের হাসপাতালের উদ্দেশে। ভরসা ছিল কুকিকে বিয়ে করলেও তিনি নিজে মেইতেই খ্রিস্টান। তাই তাঁকে হয়তো ছেড়ে দেবে ক্ষিপ্ত মেইতেই জনতা। কিন্তু পুলিশের গাড়িকে তাড়িয়ে, অ্যাম্বুল্যান্স থামিয়ে ছোট্ট টংসিং-সহ তিন জনকে জীবন্ত পুড়িয়ে মারা হয়। দেশ কাঁপানো সেই ঘটনার পরে ৬ মাস কেটেছে। এত দিন পরে স্ত্রী ও সন্তানের অবশিষ্ট দেহাংশকে কবর দিতে পারলেন যোশুয়া হাংসিং। ইম্ফলে কর্মরত ফ্লোরেন্স হাংসিং ও অলিভিয়া চোংলোইকে তাঁদের ঘর থেকে টেনে বের করে আনে মেইতেই মহিলা বাহিনী। পুরুষদের নির্দেশ দেয় ধর্ষণ করে তাদের হত্যা করার। ১৮ বছরের এল তৌথাং, ১৯ বছরের এস সিংসিট, লেটমিনচিং হাওকিপদের তারুণ্য কাটারই সময় পেল না মাথায় ঢোকা তপ্ত শিসের ধাক্কায়। মৃত্যুর পরে কেটে গিয়েছে সাত মাসের উপরে। অবশেষে সুপ্রিম কোর্টের নির্দেশে ইম্ফলের হাসপাতাল থেকে কুকি এলাকায় এসে পৌঁছনোর পরে দেহগুলির সৎকার হল শুক্রবারে। কুকি বিধায়ক, গোষ্ঠীপতিরা সাম্মানিক শালে ঢেকে দিলেন কফিনগুলি। বৃহস্পতিবারে আসা ১৯টি দেহ ও ইতিমধ্যেই কাংপোকপিতে থাকা চারটি দেহ-সহ মোট ২৩টি দেহ গণকবর দেওয়া হল ফাইজাং এলাকায়। দেওয়া হল গান স্যালুট। পালিত হল ১২ ঘণ্টার বনধ্।  তবে চূড়াচাঁদপুরে পাঠানো ৪১টি দেহ ও আগে থেকে মর্গে জমা ৩৫টি দেহ কোথায় গণকবর দেওয়া হবে সেই সিদ্ধান্ত এখনও ঝুলে। কুকি যৌথ মঞ্চ কোটু জানায়, এই ভাবে ঘরের ছেলেমেয়েরা যে ঘরে ফিরবে, তা ভাবতে পারেনি আত্মীয়রা। সুপ্রিম কোর্টের হস্তক্ষেপে অন্তত এত দিনে দেহগুলিকে যে সৎকার করা গেল, সেটাই শান্তি। তাদের বক্তব্য, নিহতদের সামনে রেখে আমরা পৃথক প্রশাসনের দাবি পূরণ না হওয়া পর্যন্ত ঐক্যবদ্ধ সংগ্রামের অঙ্গীকার করছি।’ এ দিকে মায়ানমারের দিকে সংঘর্ষ বাড়ায় মণিপুরের কামজংয়ের আরও ২০৬০ জন শরণার্থী প্রবেশ করেছে। বর্তমানে জেলার পাঁচটি ত্রাণ শিবিরে আশ্রয় নিয়েছেন ৪০৫২ জন শরণার্থী। তাঁদের বায়োমেট্রিক সংগ্রহ করার কাজ চলছে। পুলিশ জানায়, চার-পাঁচ দিন আগে জঙ্গি ও পিডিএফ শিবিরের উপরে যুদ্ধবিমান ও কপ্টার থেকে বোমাবর্ষণ করে মায়ানমার সেনা।
এই মুহূর্তে যে ছবিকে নিয়ে চর্চা সর্বত্র, সেটি ‘অ্যানিম্যাল’। চলতি বছর ১ ডিসেম্বর মুক্তি পায় এই ছবি। এর মধ্যেই বিশ্বব্যাপী প্রায় ৭০০ কোটি টাকার ব্যবসা করে ফেলেছে এই ছবি। আলোচনা, সমালোচনা দুই-ই চলেছে ছবির বিষয়বস্তু থেকে অভিনেতা-অভিনেত্রীদের ঘিরে। পরতে পরতে যেন বিতর্ক। ৩ ঘণ্টা ২১ মিনিটের ছবিতে তাঁর চরিত্রে জন্য বরাদ্দ সময় খুব একটা বেশি না হলেও যতটুকু সময় পেয়েছেন, পর্দায় স্বাক্ষর রেখেছেন ধর্মেন্দ্র-পুত্র। নিজের অভিনয়ের কারণে ববি প্রশংসিত হলেও ‘অ্যানিম্যাল’-এ তাঁর চরিত্র নিয়ে সমালোচনা কম হয়নি। বিশেষ করে, চরিত্রটির নিজের বিয়ের অনুষ্ঠানে সদ্যবিবাহিতা স্ত্রীকে ধর্ষণ করার দৃশ্য ঘিরে সমাজমাধ্যমে নিন্দার ঝড়। এ বার সেই বৈবাহিক ধর্ষণ প্রসঙ্গে ও নিজের অভিনীত নির্বাক চরিত্রটি নিয়ে নীরবতা ভাঙলেন ববি। 'অ্যানিম্যাল'-এ আব্রার নামক খলচরিত্রে দেখা যায় ববিকে। আগে দুই স্ত্রী থাকা সত্ত্বেও তৃতীয় বিয়ে করে চরিত্রটি। শুধু তা-ই নয়, চরিত্রটি এতটা উগ্র ও নারীবিদ্বেষী যে, বিয়ের দিন প্রকাশ্যে স্ত্রীর উপর জবরদস্তি শুরু করে, এমনকি বৈবাহিক ধর্ষণও করে। তবু তাতে কোনও হেলদোল নেই এই আব্রারের। এমন এক জন হিংস্র মানুষের চরিত্রকে পর্দায় ফুটিয়ে তোলার সময় কোনও অস্বস্তি অনুভব করেননি কি অভিনেতা? ববির সাফ কথা,  ‘‘আমি যখন শুটিং করেছি, আমার মধ্যে কোনও অস্বস্তি ছিল না।’’ সিনটিকে ফুটিয়ে তুলতে পরিচালক সন্দীপ রেড্ডি বঙ্গা তাঁকে খুবই সাহায্য করেছেন। আসলে এই ছবিতে সংলাপ নেই ববির, তাই যেন চরিত্রটি ফুটিয়ে তোলাটা যেন বাড়তি চ্যালেঞ্জ ছিল তাঁর কাছে। ববি বলেন, ‘‘আমি যখনই আমার চরিত্রটা শুনেছিলাম, তখনই বুঝেছিলাম, কথা না বলেও এখানে আমার অনেক কিছু করার আছে। ছবিতে যে হেতু একটাও সংলাপ ছিল না আমার, সেই নীরবতাই যেন আমাকে এক অদ্ভুত শক্তি দিয়েছিল। আমি এমন এক জন মানুষের চরিত্রে অভিনয় করেছি, যে আদ্যন্ত এক জন খারাপ মানুষ। স্ত্রীর সঙ্গে দুর্ব্যবহার করে।’’ কিন্তু, নিজেকে খলনায়ক বলে মানতে রাজি নন ববি। বরং নিজের চরিত্রকে ‘প্রেমিক’ আখ্যাই দিলেন ধর্মেন্দ্র-পুত্র।
যুবককে অপহরণ করে ফাঁসানো শুধু নয়, তাঁর থেকে কয়েক কোটি টাকা হাতানোর পরিকল্পনাও করেছিল ধৃত শৌভিক দাস মাল এবং তাঁর সঙ্গী এক যুবক। মূলত, সঙ্গী ওই যুবকের পরিকল্পনাতেই পুরো কাজ করেছিলেন শৌভিক। আনন্দপুর ধর্ষণ কাণ্ডে ধৃত শৌভিককে জেরা করে এমনই তথ্য হাতে পেয়েছেন তদন্তকারীরা।  ধর্ষণ এবং অপহরণের দু’টি অভিযোগের তদন্তে নেমে শনিবারই শৌভিক দাস মাল নামে এক যুবককে গ্রেফতার করেছিল কলকাতা পুলিশের গুন্ডা দমন শাখা। ধৃতকে দশ দিনের জন্য নিজেদের হেফাজতে নিয়েছে পুলিশ। তদন্তে নেমে পুলিশ জানতে পেরেছে, শৌভিকের সঙ্গী ওই যুবক মুম্বইয়ের একটি সংস্থা থেকে প্রযোজনা সংস্থা তৈরির নাম করে প্রায় সাত কোটি টাকা ঋণ নিয়েছিলেন। কিন্তু ঋণ শোধ করতে না পারায় মুম্বই পুলিশে অভিযোগ দায়ের হয়। মুম্বই পুলিশের তরফে ওই যুবকের খোঁজ শুরু করেছিল। অভিযুক্ত ওই যুবকের খোঁজে বার কয়েক কলকাতাতেও আসে সেখানকার পুলিশ। চাপে পড়ে ঋণের টাকা শোধ দিতেই বেহালার যুবককে শৌভিকের সঙ্গী অপহরণের পরিকল্পনা করেন বলে মনে করছে পুলিশ। আর এই কাজে তাঁরা সঙ্গে নেন শৌভিক এবং ধর্ষণের অভিযোগকারিণী তরুণীকে। ধৃত শৌভিকের ব্যাঙ্ক অ্যাকাউন্টে ১৫ লক্ষ টাকা দেওয়ার তথ্য হাতে পেয়েছেন তদন্তকারীরা। পুলিশি জেরায় শৌভিক দাবি করেছেন, প্রযোজনা সংস্থার কেটারিংয়ের দায়িত্ব দিয়েছিলেন সঙ্গী ওই যুবক। তার অগ্রিম হিসেবেই তাঁকে এই টাকা দেওয়া হয়েছিল। পুলিশ যদিও গোটাটাই খতিয়ে দেখছে। প্রাথমিক ভাবে শৌভিকের সঙ্গী যুবকই এই ঘটনার মূল চক্রী বলে মনে করছেন তদন্তকারীরা। তবে ওই যুবকের নাগাল এখনও পাননি তদন্তকারীরা। ওই যুবকের খোঁজে তল্লাশি চলছে বলেও জানানো হয়েছে। প্রসঙ্গত, গত সোমবার রাতে আনন্দপুর থানায় ধর্ষণের অভিযোগ দায়ের হয়। বেহালার বাসিন্দা এক যুবকের বিরুদ্ধে সম্পর্ক ‘জোড়া’ লাগানোর নামে ডেকে এনে গাড়ির ভিতরেই বেহুঁশ করে ধর্ষণের অভিযোগ করেন এক তরুণী। ওই যুবক পাল্টা অভিযোগ করেন, তাঁকে এবং তাঁর গাড়ির চালককে অপহরণ করা হয়েছিল। এর পরে তরুণীর খোঁজ না মেলায় রহস্য বেড়ে যায়। তদন্তে নেমে শনিবার শৌভিক ওরফে সানিকে গ্রেফতার করে পুলিশ। প্রাথমিক ভাবে গোটা ঘটনার পিছনে ষড়যন্ত্রের আভাস পেয়েছেন তদন্তকারীরা। এমনকি, ধর্ষণের অভিযোগ নিয়েও ধন্দ্বে তদন্তকারীরা। এক তদন্তকারী আধিকারিক বলেন, ‘‘প্রাথমিক ভাবে ঘটনায় কয়েক জনের যুক্ত থাকার প্রমাণ মিলেছে। তাঁদের খোঁজ চলছে। তাঁদের গ্রেফতার করে হেফাজতে নিতে পারলেই বহু প্রশ্নের উত্তর মিলবে।’’
"মামাতো ভাইয়ের জন্মদিনের
অনুষ্ঠানে গিয়ে ধর্ষিতা হল এক নাবালিকা। অভিযুক্ত তুতো দাদা। রক্তাক্ত অবস্থায়
নাবালিকাকে উদ্ধার করে ভর্তি করানো হয়েছে ব্লক প্রাথমিক স্বাস্থ্যকেন্দ্রে।
মুর্শিদাবাদের বহরমপুরের ঘটনা। নির্যাতিতার পরিবারের তরফে লিখিত অভিযোগের ভিত্তিতে
গ্রেফতার হয়েছে অভিযুক্ত।  স্থানীয় এবং পুলিশ সূত্রে জানা
গেছে, শুক্রবার মুর্শিদাবাদের রানিতলা থানা এলাকায় মামার বাড়িতে আসে নাবালিকা।
মামাতো ভাইয়ের জন্মদিন উপলক্ষে বেশ কয়েক জন আত্মীয়-স্বজন আসেন ওই বাড়িতে। সেখানে
খেলার ছলে নাবালিকাকে তার এক মামাতো দাদা ঘরে আটকে রাখে বলে অভিযোগ। এমনকি, নাবালিকা ভয়ে
চিৎকার করার চেষ্টা করলে তার মুখ ওড়না দিয়ে বেঁধে দেওয়া হয়। তার পর ধর্ষণ করা
হয় নাবালিকাকে। রক্তাক্ত অবস্থায় ওই নাবালিকাকে
মামার বাড়ি থেকে উদ্ধার করেন তার বাবা-মা। প্রাথমিক স্বাস্থ্যকেন্দ্রে নিয়ে গেলে
যাওয়া হয়। পরে চিকিৎসকের পরামর্শে নাবালিকার পরিবার অভিযুক্তের বিরুদ্ধে রানিতলা
থানায় লিখিত অভিযোগ দায়ের করে।  নাবালিকা শারীরিক এবং মানসিক ভাবে
অসুস্থ হলেও বর্তমান স্থিতিশীল বলে খবর। নির্যাতিতার বয়ান অনুযায়ী, ‘‘ভাইয়ের জন্মদিনে
নেমন্তন্ন খেতে গিয়েছিলাম। হঠাৎ করে অন্ধকার ঘরে লুকোচুরি খেলার সময় বড়দা আমায়
ঘরের মধ্যে ডেকে নিয়ে গিয়ে দরজা বন্ধ করে দেয়। আমি চিৎকার করলে আমার মুখে ওড়না
বেঁধে দেয়। তার পর আমার সঙ্গে খারাপ ব্যবহার করে।’’ নাবালিকার অভিযোগ, ধর্ষণের পর তাকে
হুমকিও দেয় অভিযুক্ত। বলা হয়, কিছু বললে প্রাণে মেরা ফেলা হবে তাকে। নির্যাতিতার মা বলেন, ‘‘আমি দোষীর
দৃষ্টান্তমূলক শাস্তি চাই।’’"
রীতিমতো পরিকল্পনা করে ডেকে এনে মারধর করে যুবক ও তাঁর গাড়ির চালককে ঘরে আটকে রাখা হয়। ওই যুবকের গাড়ি নিয়ে বেরিয়ে সিনেমা দেখে ও শহর ঘুরে শেষে তাঁর বিরুদ্ধেই ধর্ষণের অভিযোগ দায়ের করা হয়। আনন্দপুর ধর্ষণ-কাণ্ডের তদন্তে নেমে হাতে আসা এমনই তথ্যে কার্যত চোখ কপালে উঠেছে পুলিশকর্তাদের! মহিলার অভিযোগের ভিত্তিতে তদন্তে নেমে অপহরণের একটি পাল্টা অভিযোগ হাতে পেয়েছিলেন তদন্তকারীরা। সেখানে ধর্ষণ-কাণ্ডে অভিযুক্তদেরই অপহরণ করা হয়েছে বলে নেতাজিনগর থানায় অভিযোগ দায়ের করা হয়। সেই অপহরণ মামলার তদন্তে নেমে শনিবার শৌভিক দাস মাল ওরফে সানি নামে এক জনকে গ্রেফতার করেছে লালবাজারের গুন্ডা দমন শাখা। ধৃতকে এ দিন আলিপুর আদালতে তোলা হলে তাঁর দশ দিনের পুলিশি হেফাজত হয়েছে। ধৃতকে জিজ্ঞাসাবাদ করে নেতাজিনগরের অপহরণ-কাণ্ডের পাশাপাশি ধর্ষণ-রহস্যেরও একাধিক তথ্য হাতে পেয়েছেন তদন্তকারীরা। লালবাজার সূত্রে জানা গিয়েছে, অভিযুক্ত শৌভিক এবং তাঁর এক সঙ্গী যুবকের পরিকল্পনাতেই সিনেমার বিষয়ে কথা বলার অছিলায় বেহালার বাসিন্দা যুবককে গত সোমবার নেতাজিনগরে ডাকিয়ে আনা হয়। ওই যুবককে ফোন করেছিলেন শৌভিকই। তদন্তকারীরা জানিয়েছেন, শৌভিকের ফোন পেয়ে চালককে সঙ্গে নিয়ে গাড়ি নিয়ে চলে যান যুবক। তদন্তে উঠে এসেছে, এর পরে ওই যুবক এবং তাঁর চালককে মারধর করে নেতাজিনগরের একটি ফ্ল্যাটে আটকে রাখেন শৌভিক ও তাঁর সঙ্গী যুবক। দু’জনকে ঘরের ভিতরে হাত-পা বেঁধে আটকে রেখে ওই যুবকের গাড়ি নিয়ে বেরোন শৌভিকেরা। তাঁদের সঙ্গী হন ধর্ষণের অভিযোগকারিণীও। তদন্তে জানা গিয়েছে, অভিযোগকারিণী শৌভিকের বন্ধুর সঙ্গে ওই দিন সন্ধ্যায় গড়িয়াহাট সংলগ্ন একটি মলে সিনেমাও দেখেন। তার পরে শৌভিককে সঙ্গে নিয়ে তিন জন বেরোন। গাড়ি নিয়ে দীর্ঘ সময় ধরে আনন্দপুর থানা এলাকায় ঘুরে বেড়ান অভিযোগকারিণী। এমনকি, বাসন্তী হাইওয়েতে তিন জনকে একসঙ্গে গাড়িতে দেখা যায়। পুলিশের সিসি ক্যামেরায় সেই ছবিও ধরা পরেছে। এ সবের পরে ওই রাতে গাড়ির ভিতরে বেহুঁশ করে তাঁকে ধর্ষণ করা হয়েছে বলে আনন্দপুর থানায় লিখিত অভিযোগ দায়ের করেন অভিযোগকারিণী তরুণী। অভিযোগে নাম দেওয়া হয় নেতাজিনগরের ফ্ল্যাটে আটকে থাকা বেহালার বাসিন্দা যুবক এবং চালকের বিরুদ্ধে। প্রাথমিক তদন্তে পুলিশের অনুমান, পরিকল্পনা করেই বিষয়টি সাজিয়েছিলেন শৌভিকেরা। পুলিশের নজর ঘোরাতে এবং ধর্ষণের অভিযোগের প্রমাণ মজুত করতেই অপহৃতদের গাড়ি নিয়ে বেরিয়েছিলেন তিন জন। তদন্তে উঠে এসেছে, তাঁরা একাধিক বার গাড়ি পাল্টান। মোবাইলের একাধিক সিম ব্যবহারের প্রমাণও হাতে পেয়েছে পুলিশ। রাতে গাড়ি থেকে নেমে প্রথমে পূর্ব যাদবপুর থানায় গিয়েছিলেন অভিযোগকারিণী তরুণী। ঘটনাটি আনন্দপুর থানা এলাকায় হওয়ায় পূর্ব যাদবপুর অভিযোগ না নিয়ে আনন্দপুর থানায় তরুণীকে পাঠিয়ে দেয়। সেই রাতে আনন্দপুর থানাতেই গাড়ির ভিতরে বেহুঁশ করে ধর্ষণের অভিযোগ দায়ের করেন তরুণী। তদন্তকারীরা মনে করছেন, বেহালার বাসিন্দা অপহৃত যুবককে ফাঁসাতেই গোটা ঘটনা সাজানো হয়েছিল। লালবাজারের তরফে তরুণীর দায়ের করা ধর্ষণের অভিযোগ প্রসঙ্গে নির্দিষ্ট করে কিছু বলা না হলেও, সব দিক খোলা রেখে তদন্ত চলছে বলে জানানো হয়েছে। তদন্তকারী এক কর্তা বলেন, ‘‘প্রাথমিক ভাবে ঘটনার পিছনে গভীর চক্রান্ত রয়েছে বলে মনে করা হচ্ছে। তার কিছু ইঙ্গিত আমরা ধৃতকে জিজ্ঞাসাবাদ করে পেয়েছি। দু’টি অভিযোগও যথাযথ গুরুত্ব দিয়ে খতিয়ে দেখা হচ্ছে।’’  প্রসঙ্গত, গত সোমবার রাতে আনন্দপুর থানায় ধর্ষণের লিখিত অভিযোগ দায়ের হয়। সম্পর্ক ‘জোড়া’ লাগানোর নামে ডেকে এনে গাড়ির ভিতরেই বেহুঁশ করে বেহালার বাসিন্দা এক যুবকের বিরুদ্ধে ধর্ষণের অভিযোগ করেন তরুণী। ধর্ষণে অভিযুক্ত পরে নেতাজিনগর থানায় লিখিত অভিযোগ দায়ের করেন যে, তাঁদেরই অপহরণ করা হয়েছিল। ধর্ষণ ও অপহরণের অভিযোগ এবং পাল্টা অভিযোগ দায়েরের পরেই তরুণী নিখোঁজ হয়ে যাওয়ায় গোটা ঘটনায় রহস্য বেড়ে যায়। আদালতে তরুণীর গোপন জবানবন্দি দেওয়ার কথা থাকলেও সেখানেও অনুপস্থিত ছিলেন তিনি। পরে অবশ্য আইনজীবীকে সঙ্গে নিয়ে আনন্দপুর থানায় হাজির হন তরুণী। আপাতত, ওই তরুণীকে হোমে রাখা হয়েছে। ধৃত শৌভিকের সঙ্গী যুবক পলাতক। তাঁর খোঁজ চলছে বলে জানিয়েছে পুলিশ।
"নাবালিকা পরিচারিকাকে ধর্ষণের অভিযোগে একই পরিবারের তিন জন
গ্রেফতার করল পুলিশ। দক্ষিণ ২৪ পরগনার ডায়মন্ড হারবার থানা এলাকার ওই ঘটনায়
চাঞ্চল্য এলাকায়।  স্থানীয় সূত্রে খবর, ডায়মন্ড হারবার পুরসভা
এলাকায় একটি গত তিন বছর ধরে পরিচারিকার কাজ করত ওই নাবালিকা। বাবা-মা নেই তার।
অভিযোগ, খানিক মানসিক ভারসাম্যহীন সেই নাবালিকার অসহায়তার সুযোগ নিয়ে দীর্ঘ দিন
ধরে তাকে শারীরিক নির্যাতন করতেন বাড়ির মালিক ও পরিবারের সদস্যরা। বৃহস্পতিবার
রাতে মত্ত অবস্থায় বাড়ির মালিক ওই নাবালিকাকে ধর্ষণ করেন বলে অভিযোগ। ওই
ঘটনার পর নির্যাতিতা আর ও বাড়িতে কাজ করতে চায়নি। কয়েক জন প্রতিবেশী তার কাছে
কারণ জানতে চাইলে সে খুলে বলে সব। এর পর ডায়মন্ড হারবার থানার পুলিশকে খবর দেন
স্থানীয়রা।  পুলিশ ওই নাবালিকাকে উদ্ধার করে তার ডাক্তারি পরীক্ষা করায়।
অভিযোগের ভিত্তিতে গ্রেফতার করা হয় বাড়ির তিন সদস্যকে। অভিযুক্তদের কঠিন শাস্তির
দাবি জানিয়েছেন স্থানীয় বাসিন্দারা। শনিবারই ধৃতদের ডায়মন্ড হারবার এসিজেএম
আদালতে তোলা হলে তাঁদের পুলিশি হেফাজতের দেন বিচারক।"
সম্প্রতি স্বামীর বিরুদ্ধে শারীরিক এবং মানসিক নির্যাতনের অভিযোগ নিয়ে এলাহাবাদ হাই কোর্টের দ্বারস্থ হয়েছিলেন এক মহিলা। সেই মামলার রায়ে আদালত রায় দিল, স্ত্রীর বয়স ১৮ বছরের বেশি হলে বৈবাহিক ধর্ষণকে অপরাধ হিসেবে গণ্য করা হবে না। 
বক্স অফিসে ঝড় তুলেছে রণবীর কপূর, ববি দেওল, রশ্মিকা মন্দানা, তৃপ্তি ডিমরি অভিনীত ছবি ‘অ্যানিম্যাল’। মাত্র ৭ দিনেই এই ছবি বিশ্বব্যাপী ৫০০ কোটির উপর ব্যবসা করেছে। ছবির প্রায় গোটাটা জুড়েই রয়েছেন রণবীর। মাত্র ২০ মিনিটে নিজের উপস্থিতি দিয়ে যে রীতিমতো ঝড় তুলেছে তিনি ববি দেওল। গোটা ছবিতে তিনি নির্বাক। তবে তাঁর কর্মই যেন দর্শকদের মধ্যে তাঁকে জনপ্রিয় করেছে, পাশাপাশি সমলোচিত হয়েছেন। এই ছবিতে আব্রারের চরিত্রে দেখা গিয়েছে ববিকে। উগ্র, নারীবিদ্বেষী, অত্যাচারী একটি চরিত্র। ছবিতে নিজের তৃতীয় স্ত্রীর সঙ্গে বিয়ের দিন প্রকাশ্যেই কামে মত্ত হন তিনি। ধর্ষণ করেন স্ত্রীকে। ছবিতে অভিনেতার তৃতীয় স্ত্রীর চরিত্রে অভিনয় করেছেন মানসী তক্ষক। সেই কারণে সমালোচিত হয়েছেন তিনি দর্শকদের একাংশের মধ্যে। তবে ববিকে এমন ধর্ষণের দৃশ্যে অভিনয়ে পূর্ণ সমর্থন জানাচ্ছেন তাঁর পর্দার স্ত্রী মানসী। ববির সহ-অভিনেত্রী হিসাবে এমন একটি দৃশ্যে অভিনয় করে কেমন অনুভূতি মানসীর? সম্প্রতি এক সাক্ষাৎকারে তিনি জানান, এমন একটি ধর্ষণের দৃশ্যের পূর্ণ সমর্থন করেন তিনি। এই প্রসঙ্গে মানসীর যুক্তি, ‘‘দেখুন, আমার মনে হয়, নিজের বিয়েতে এমন ঘটনা ঘটবে কেউ-ই এমন আশা করেন না। বিয়ের দৃশ্যের লাইটিং থেকে শুরু করে গান— সব কিছু এত সুন্দর। শৈল্পিক মান দেখুন, গানটা রীতিমতো ভাইরাল। সব কিছু সুন্দর চলছিল। আচমকাই তাল কাটে। আসলে এটা দর্শকের জন্য বার্তা ছিল, যদি রণবীর এমন হতে পারেন, তা হলে ছবির খলনায়ক কেমন হবে ভাবুন! আমি মনে করি, ববি স্যারের চরিত্রটির ভিত্তি স্থাপন করতে অমন একটি দৃশ্য অত্যন্ত প্রয়োজনীয় ছিল।’’ শেষে অবশ্য মানসীর সংযোজন, ‘‘আমার নিজের বিয়েতে এমন কিছু হোক একেবারেই চাইব না।’’
"স্ত্রীর বয়স ১৮ বছরের বেশি হলে বৈবাহিক ধর্ষণ ‘অপরাধ
নয়’। বৈবাহিক ধর্ষণ সংক্রান্ত এক মামলায় এমনই রায় দিয়ে
অভিযুক্ত স্বামীকে বেকসুর খালাস করল এলাহাবাদ হাই কোর্ট। এলাহাবাদ হাইকোর্টের
পর্যবেক্ষণ, স্ত্রীর বয়স ১৮ বছরের বেশি হলে ভারতীয়
দণ্ডবিধির অধীনে বৈবাহিক ধর্ষণকে অপরাধ হিসাবে বিবেচনা করা যাবে না।  স্বামীর বিরুদ্ধে শারীরিক এবং মৌখিক নির্যাতনের অভিযোগ এনে
এলাহাবাদ হাই কোর্টের দ্বারস্থ হয়েছিলেন এক মহিলা। অভিযোগ ছিল, ইচ্ছার
বিরুদ্ধে তাঁর সঙ্গে জোরপূর্বক শারীরিক সম্পর্ক তৈরি করেন স্বামী। সেই মামলা চলছিল
এলাহাবাদ হাই কোর্টের বিচারপতি রামমনোহর নারায়ণ মিশ্রের বেঞ্চে।  মামলার রায় ঘোষণার সময় বিচারপতি মিশ্রের বেঞ্চের পর্যবেক্ষণ, দেশে
এখনও বৈবাহিক ধর্ষণকে অপরাধ হিসাবে গণ্য করা হয়নি। বৈবাহিক ধর্ষণকে অপরাধ হিসাবে
বিবেচনা করার জন্য সুপ্রিম কোর্টে যে আবেদনগুলি করা হয়েছে, তা
এখনও বিচারাধীন। স্ত্রীর বয়স ১৮ বছর বা তার বেশি হলে বৈবাহিক ধর্ষণের জন্য কোনও
ফৌজদারি শাস্তি নেই বলে উল্লেখ করেছে এলাহাবাদ হাই কোর্ট। এর আগে মধ্যপ্রদেশ হাই কোর্টের পর্যবেক্ষণকে সমর্থন করে
এলাহাবাদ হাই কোর্ট জানিয়েছে, বৈবাহিক সম্পর্কের ক্ষেত্রে কোনও ‘অপ্রাকৃতিক অপরাধ’ হওয়ারও জায়গা নেই। এর পরেই
অভিযুক্ত স্বামীকে বেকসুর খালাস করে আদালত।"
আনন্দপুর ধর্ষণ-কাণ্ডে অভিযোগকারিণীর অভিযোগ আদৌ কতটা সত্যি, তা নিয়েই এ বার ধোঁয়াশা বাড়ছে। ষড়যন্ত্র করে প্রাক্তন প্রেমিককে ‘ফাঁসাতেই’ ধর্ষণের অভিযোগ করা হয়েছে কি না, সেই আশঙ্কাও উড়িয়ে দিচ্ছেন না লালবাজারের তদন্তকারীরা। আপাতত এ নিয়ে পুলিশকর্তারা স্পষ্ট করে কিছু না বললেও সব দিক খোলা রেখেই তদন্ত এগোচ্ছে বলে লালবাজার সূত্রে জানানো হয়েছে।  বুধবার দিনভর নিখোঁজ থাকলেও রাতে খোঁজ মেলে আনন্দপুরের ধর্ষণ-কাণ্ডে অভিযোগকারী ওই তরুণীর। তিনি নিজেই আইনজীবীকে নিয়ে থানায় হাজির হন বলে জানিয়েছে লালবাজার। বৃহস্পতিবার তরুণীর দ্বিতীয় বার মেডিক্যাল পরীক্ষা করানো হয়েছে। তবে তার রিপোর্ট এখনও জানা যায়নি। এ ছাড়া, ঘটনার দিনে তরুণীর পরনে থাকা জামাকাপড়ও উদ্ধার করেছে পুলিশ। সেগুলি ফরেন্সিক পরীক্ষার জন্য পাঠানো হবে বলে লালবাজার সূত্রের খবর। তবে হঠাৎ করে কেন তরুণী নিখোঁজ হয়ে গিয়েছিলেন, সেই প্রশ্নটি ভাবাচ্ছে তদন্তকারীদের। পুলিশের এই প্রশ্নের উত্তর এড়িয়ে গিয়েছেন তরুণীও। তাই প্রশ্ন উঠছে, তবে কি তিনি কিছু আড়াল করার চেষ্টা করছেন?  সোমবার রাতে আনন্দপুরে ধর্ষণের ওই ঘটনা বুধবার নতুন ‘মোড়’ নিয়েছিল। অভিযোগকারিণীর খোঁজ মিলছে না বলে জানায় লালবাজার। এমনকি সে দিন আদালতে গোপন জবানবন্দি দিতেও হাজির হননি তিনি। সেই সঙ্গে অভিযুক্ত যুবক অপহৃত হয়েছেন বলেও পাল্টা অভিযোগ দায়ের হয়। তাতে দাবি করা হয়, অভিযুক্তকে নেতাজিনগরের একটি ফ্ল্যাটে ডেকে নিয়ে এসে আটকে রাখা হয়েছিল। সেই অভিযোগের তদন্তে নেমে ওই যুবককে উদ্ধার করে হাসপাতালে ভর্তি করেছে পুলিশ। তবে কে বা কারা তাঁকে অপহরণ করেছিল, তা খতিয়ে দেখা হচ্ছে। অভিযোগ এবং পাল্টা অভিযোগের জের এই ঘটনার ‘রহস্য’ আরও বাড়িয়ে দেয়।  অপহরণের ‘রহস্য’ উন্মোচন করতে গিয়ে গোটা ঘটনার পিছনে গভীর ষড়যন্ত্রের তত্ত্বই জোরালো হচ্ছে বলে মনে করছেন তদন্তকারীরা। এমনকি, ঘটনার পিছনে আরও কয়েক জন যুক্ত থাকতে পারেন বলেও আশঙ্কা লালবাজারের। আপাতত তাঁদের নাগাল পেতে চাইছে পুলিশ। রহস্য ভেদ করতে ইতিমধ্যেই ঘটনার দিনে আনন্দপুর থানা এলাকার পাশাপাশি একাধিক সিসি ক্যামেরার ফুটেজ খতিয়ে দেখা হচ্ছে। সিসি ক্যামেরার ফুটেজ থেকে বেশ কিছু তথ্যও পেয়েছে পুলিশ।   আনন্দপুর থানায় ধর্ষণের লিখিত অভিযোগে তরুণী জানিয়েছিলেন, সম্পর্ক ‘জোড়া’ দেওয়ার নামে তাঁকে ডেকে এনে গাড়ির ভিতরেই বেহুঁশ করে ধর্ষণ করা হয়েছিল। অভিযুক্ত যুবক নিজেকে রাজনৈতিক প্রভাবশালী বলে  হুমকিও দেন বলে অভিযোগ। অভিযোগে তরুণী জানান, কয়েক মাস ধরে ওই যুবক তাঁর সঙ্গে যোগাযোগ করতে চাইলেও তিনি রাজি হচ্ছিলেন না। তাই মডেলিং এবং অভিনয়ে নামানোর প্রলোভন দেখিয়ে চুক্তিপত্রে সই করানোর নামে সোমবার তাঁকে ডাকা হয়। এর পরে ছবি তোলানোর নামে গাড়িতে তুলে, পানীয়ের সঙ্গে মাদক জাতীয় কিছু মিশিয়ে বেহুঁশ করে ধর্ষণ করা হয় বলে অভিযোগ। রাতে বাইপাসের মুকুন্দপুর সংলগ্ন এলাকায় গাড়ি থেকে তরুণীকে নামিয়ে দেন অভিযুক্ত। ঘটনায় গণধর্ষণের অভিযোগও করছেন তরুণী। তবে তদন্ত এগোতে তাঁর বয়ানে বেশ কিছু অসঙ্গতি ভাবাচ্ছে তদন্তকারীদের। ঘটনায় এখনও পর্যন্ত কেউ গ্রেফতার হয়নি। এক পুলিশকর্তা বলেন, ‘‘বেশ কিছু অসঙ্গতি মিলেছে। সব সম্ভাবনাই খতিয়ে দেখা হচ্ছে। তদন্ত শেষ না হওয়া পর্যন্ত কিছু বলা সম্ভব নয়।’’   
এক নাবালিকাকে ধর্ষণ করে খুনের ঘটনায় বুধবার দোষী যুবককে মৃত্যুদণ্ড দিল বারুইপুর আদালত। সাজাপ্রাপ্ত ওই যুবকের নাম আজগর আলি খাদি মুন্সারি (৩৮)। আদালত সূত্রের খবর, ২০১৯ সালের ১৫ জুলাই ঘটনাটি ঘটেছিল নরেন্দ্রপুর থানা এলাকায়। বছর ছয়েকের ওই শিশুটিকে বাড়ি থেকে কোলে করে তুলে নিয়ে গিয়ে ধর্ষণ করে আজগর। পুলিশ সূত্রের খবর, শিশুটির বাবার সহকর্মী ছিল সে। এলাকাতেই একটি প্রকল্পে কাজ করত তাঁর সঙ্গে। সেই সূত্রে বাচ্চাটির বাড়িতে যাতায়াত ছিল আজগরের। তার বাড়িও নরেন্দ্রপুর থানা এলাকাতেই। ঘটনার দিন আজগর ওই শিশুটির বাড়িতে গিয়ে তাকে তার বাবার কাছে নিয়ে যাওয়ার কথা বলে বার করে। এর পরে প্রকল্পের পাঁচিল-ঘেরা একটি জায়গায় নিয়ে গিয়ে তাকে ধর্ষণ করে খুন করে সে। পরে জঙ্গলে দেহ ফেলে যায়। আজগর যখন বাড়ি থেকে শিশুটিকে কোলে নিয়ে বেরোচ্ছিল, তখন তা চোখে পড়ে যায় এক জনের। মেয়ের খোঁজ না পেয়ে তাই তার মা-বাবা ওই যুবকের বিরুদ্ধেই থানায় অভিযোগ দায়ের করেন। ঘটনার পর থেকে পলাতক ছিল আজগর। তাকে গ্রেফতারের দাবিতে বিক্ষোভ দেখান এলাকাবাসী। শেষমেশ ঘটনার ছ’দিন পরে, ২১ জুলাই আজগরকে গ্রেফতার করে পুলিশ। সে দিনই তাকে ঘটনাস্থলে নিয়ে গিয়ে শিশুটির দেহ উদ্ধার করা হয়। এর পরেই পকসো-সহ একাধিক ধারায় মামলা শুরু হয় আজগরের বিরুদ্ধে। মঙ্গলবার তাকে দোষী সাব্যস্ত করে আদালত। এ দিন ফাঁসির নির্দেশ শোনান অতিরিক্ত জেলা ও দায়রা বিচারক (১) সন্দীপকুমার মান্না। সরকারি আইনজীবী রুনুরাজ মণ্ডল বলেন, ‘‘এই অপরাধে ফাঁসিই উপযুক্ত সাজা। আদালতের রায়ে আমরা খুশি।’’ তিনি জানান, বারুইপুর আদালতে পকসো মামলায় এই প্রথম ফাঁসির আদেশ হল। আজগরের আইনজীবী বিপ্লব রায়মণ্ডল বলেন, ‘‘আজগর নির্দোষ। এই রায়ের বিরুদ্ধে উচ্চ আদালতে যাব।’’
ভেঙে যাওয়া সম্পর্ক ফের জোড়া লাগানোর জন্য ডেকে এনে এক তরুণীকে গাড়ির ভিতরেই অজ্ঞান করে ধর্ষণের অভিযোগ উঠল এক যুবকের বিরুদ্ধে। শুধু তা-ই নয়, নিজেকে প্রভাবশালী-ঘনিষ্ঠ বলে দাবি করে তরুণীকে ওই যুবক হুমকিও দেন বলে অভিযোগ। তাঁর বিরুদ্ধে থানায় লিখিত অভিযোগ দায়ের করেছেন তরুণী। সোমবার ঘটনাটি ঘটেছে আনন্দপুর থানা এলাকায়। ঘটনার তদন্ত শুরু করেছে পুলিশ। তবে অভিযোগের পরে ২৪ ঘণ্টার বেশি কেটে গেলেও মঙ্গলবার রাত পর্যন্ত কেউ গ্রেফতার হয়নি বলে পুলিশ জানিয়েছে। ইতিমধ্যেই পুলিশের তরফে তরুণীর ডাক্তারি পরীক্ষা করানো হয়েছে। পুলিশ সূত্রে জানা গিয়েছে, অভিযুক্ত যুবক বাংলা চলচ্চিত্র জগতের সঙ্গে যুক্ত। এমনকি, তিনি এবং ওই তরুণী, দু’জনেই রাজনৈতিক প্রভাবশালীর ঘনিষ্ঠ বলে পুলিশ সূত্রের খবর। তাৎপর্যপূর্ণ ভাবে, যে দিন এই ঘটনাটি ঘটেছে, সেই দিনই ন্যাশনাল ক্রাইম রেকর্ড বুরোর (এনসিআরবি) রিপোর্টে উঠে এসেছে, কলকাতায় নথিভুক্ত অপরাধ কমার পাশাপাশি এই শহর সব চেয়ে নিরাপদ। স্বভাবতই, একই দিনে এমন ঘটনায় নানা মহলে প্রশ্ন উঠতে শুরু করেছে। পুলিশ সূত্রে জানা গিয়েছে, সোমবার সন্ধ্যায় আনন্দপুর থানায় লিখিত অভিযোগ দায়ের করেন বছর চব্বিশের ওই তরুণী। আদতে তিনি আসানসোলের বাসিন্দা। বেশ কয়েক বছর আগে পড়াশোনার জন্য কলকাতায় আসেন। নিউ গড়িয়ার একটি আবাসনে থাকছিলেন তিনি। তরুণীর অভিযোগ, বছর দেড়েক আগে বেহালার বাসিন্দা ওই যুবকের সঙ্গে তাঁর বন্ধুত্ব তৈরি হয়। ওই যুবক বাংলা চলচ্চিত্র জগতের সঙ্গে যুক্ত। কিছু দিনের মধ্যে দু’জনের মধ্যে ঘনিষ্ঠতা বাড়ে। তৈরি হয় প্রণয়ের সম্পর্ক। এ ভাবে বেশ কয়েক মাস চলার পরে সেইসম্পর্কের অবনতি হতে শুরু করে। বছরখানেক আগে সম্পর্ক থেকে বেরিয়ে আসেন তরুণী। তাঁর দাবি, ওই যুবকের সঙ্গে সাম্প্রতিক সময়ে তাঁর কোনও যোগাযোগও ছিল না। লিখিত অভিযোগে তরুণী জানিয়েছেন, মাসখানেক আগে হঠাৎ করেই আবার যোগাযোগ করার চেষ্টা শুরু করেন অভিযুক্ত। এমনকি, মাঝেমধ্যে তিনি ফোন করে বিরক্ত করতেন বলেও অভিযোগ। পাশাপাশি, নিজের প্রভাব খাটিয়ে তরুণীকে টলিউডের চলচ্চিত্র জগতে সুযোগ পাইয়ে দেওয়ার প্রলোভনও দেখাতে থাকেন অভিযুক্ত। তরুণীর দাবি, ফোন করে দেখা করার জন্য জোর করছিলেন ওই যুবক। সম্পর্ক মিটমাট করে নেওয়ার জন্যও বার বার চাপ দিচ্ছিলেন তিনি। লিখিত অভিযোগে তরুণী আরও জানিয়েছেন, সোমবার সকালে ওই যুবক তাঁকে ফের ফোন করে মিটমাটের জন্য দেখা করতে বলেন। প্রথমে তরুণী রাজি না হলেও যুবক বার বার ফোন করতে থাকায় তিনি শেষ পর্যন্ত দেখা করতে রাজি হন। তরুণীর অভিযোগ,সোমবার বেলার দিকে অভিযুক্ত যুবক লং ড্রাইভে যাওয়ার নামে তাঁকে নিউ গড়িয়া থেকে গাড়িতে তোলেন। শহরের বিভিন্ন জায়গায় ঘোরার পরে সন্ধ্যা নাগাদ আনন্দপুর থানা এলাকার একটি বহুতলের সামনে গাড়ি দাঁড় করানো হয়। তরুণীর অভিযোগ, ওই জায়গাটি ছিল ফাঁকা ও নির্জন। গাড়িতে তাঁরা দু’জনেই ছিলেন। গাড়ির মধ্যে বসে গল্প করার ফাঁকে তাঁকে ঠান্ডা পানীয়ের সঙ্গে কিছু মিশিয়ে খাইয়ে দেওয়া হয় বলে অভিযোগ। এর পরেই তরুণী বেহুঁশ হয়ে যান। তখন অভিযুক্ত তাঁকে একাধিক বার ধর্ষণ করেন বলে লিখিত অভিযোগে জানিয়েছেন অভিযোগকারিণী। জ্ঞান ফেরার পরে বিষয়টি বুঝতে পেরে থানায় অভিযোগ জানানোর কথা বললে অভিযুক্ত যুবক তরুণীকে বাধা দেন। নিজের প্রভাব খাটিয়ে তিনি হুমকি দেন বলেও অভিযোগ।  এর পরে কোনও মতে গাড়ি থেকে নেমে রাতেই আনন্দপুর থানায় যান অভিযোগকারিণী। সেখানে লিখিত অভিযোগ দায়ের করেন তিনি। এক তদন্তকারী অফিসার বলেন, ‘‘একটা অভিযোগ হয়েছে। গোটা ঘটনা আমরা খতিয়ে দেখছি। অভিযুক্তের খোঁজ শুরু হয়েছে।’’
"শরীর না দিলে থাকবে না চাকরি! রীতিমতো এমন হুমকি দিয়েই
মেক্সিকোর এক মহিলাকে চার বছর ধরে ধর্ষণ করার অভিযোগ উঠল মুম্বইয়ের এক যুবকের
বিরুদ্ধে। মহিলার অভিযোগের ভিত্তিতে গত শনিবার অভিযুক্ত যুবককে গ্রেফতার করেছে
পুলিশ।  পুলিশের তরফে জানা গিয়েছে, অভিযুক্ত যুবক মুম্বইয়ের একটি
পানশালায় ডিজে হিসাবে কাজ করেন। ওই পানশালাতেই ডিজে হিসাবে কাজ করতেন আদতে
মেক্সিকোর বাসিন্দা ওই মহিলা। গত সপ্তাহে বান্দ্রা থানায় অভিযুক্ত যুবকের বিরুদ্ধে
ধর্ষণের অভিযোগ জানান তিনি। এক পুলিশ আধিকারিক এই প্রসঙ্গে জানান, অভিযুক্ত ব্যক্তি
অভিযোগকারিণীর ম্যানেজার ছিলেন। ২০১৭ সাল থেকে দু’জনের আলাপ ছিল। ২০১৯ সাল থেকে
নানা অছিলায় মেক্সিকোর ওই মহিলাকে অভিযুক্ত ধর্ষণ করেন বলে অভিযোগ। পুলিশের কাছে
অভিযোগকারিণী বলেন, “২০১৭ সালে সমাজমাধ্যমে আমাদের আলাপ। ২০১৯ সাল থেকে আমায় নানা
কারণে ও ধর্ষণ করেছে।” পুলিশকে অভিযোগকারিণী এ-ও জানান যে, সহবাসে রাজি না হলে
চাকরি থাকবে না বলে হুমকি দেওয়া হত। ২০২০ সালে অন্য এক জনকে বিয়ে করার পরেও
অভিযুক্ত তাঁকে ফোনে অশ্লীল ছবি পাঠিয়ে গিয়েছেন বলে দাবি অভিযোগকারিণীর। অভিযোগ
পাওয়ার পরেই ধর্ষণ-সহ একাধিক মামলায় অভিযুক্ত যুবকের বিরুদ্ধে মামলা রুজু করেছে
পুলিশ। গ্রেফতার হয়েছেন অভিযুক্ত। তবে তদন্ত চলছে। "
কোনও মহিলাকে ভারতীয় দণ্ডবিধির ৩৭৫ নম্বর ধারায় ধর্ষণের মামলায় অভিযুক্ত করা যায় কি না, তা বিবেচনা করতে রাজি হল সুপ্রিম কোর্ট। ৬২ বছর বয়সি এক বৃদ্ধা শীর্ষ আদালতে আবেদনে জানিয়েছেন, তাঁকে ইচ্ছে করে ভুয়ো ধর্ষণের মামলায় ফাঁসানো হয়েছে। সেই মামলাতেই এই প্রশ্ন উঠেছে। বৃদ্ধা জানিয়েছেন, এক মহিলার সঙ্গে তাঁর আমেরিকাবাসী বড় ছেলের ফেসবুকের মাধ্যমে পরিচয় হয়। কিছু দিন পরে বড় ছেলে ‘ভয়েস কলের’ মাধ্যমে ওই মহিলাকে ‘বিয়ে’ করেন। তাঁর সঙ্গে ওই মহিলার মুখোমুখি সাক্ষাৎই হয়নি। পরে ওই মহিলা তাঁদের বাড়িতে থাকতে শুরু করেন। এর মধ্যে চলতি বছরের জানুয়ারি মাসে তাঁর বিদেশবাসী ছোট ছেলে দেশে ফিরে আসেন। বৃদ্ধা জানিয়েছেন, এর পরে তাঁর পরিবারের সদস্যেরা বড় ছেলে এবং ওই মহিলার মধ্যে ‘বিয়ে’র সম্পর্ক শেষ করার জন্য চাপ দেন। তার পরে পঞ্চায়েত সদস্যদের উপস্থিতিতে ওই মহিলা সম্পর্ক শেষ করতে রাজি হন। লিখিত চুক্তি অনুযায়ী তাঁকে ১১ লক্ষ টাকা দেওয়া হয়। কিন্তু সেই চুক্তির কয়েক সপ্তাহ পরেই ওই মহিলা তাঁর ও তাঁর ছোট ছেলের বিরুদ্ধে ধর্ষণ, জোর করে আটকে রাখা ও ভীতি প্রদর্শনের মামলা করেন। পঞ্জাবের নিম্ন আদালত এবং পঞ্জাব ও হরিয়ানা হাই কোর্ট বিধবার আগাম জামিনের আর্জি খারিজ করায় তিনি সুপ্রিম কোর্টের দ্বারস্থ হন। অভিযোগকারিণীর অবশ্য দাবি, তিন বছরের সম্পর্কের পরে ২০২২ সালের সেপ্টেম্বর মাসে তিনি ওই বৃদ্ধার বড় ছেলেকে বিয়ে করতে রাজি হন। কারণ, তিনি অন্য কাউকে বিয়ে করলে বৃদ্ধার বড় ছেলে আত্মহত্যা করার হুমকি দেন। তাঁর আরও দাবি, বৃদ্ধার বড় ছেলেই তাঁকে তাঁদের বাড়িতে থাকতে বলেন। জানান, পরে আমেরিকা থেকে এসে বৈধ ভাবে তাঁকে বিয়ে করবেন। অভিযোগকারিণীর দাবি, বৃদ্ধার ছোট ছেলেকে বিয়ে করতে তাঁকে চাপ দিতে থাকেন বৃদ্ধা ও ছোট ছেলে। তিনি রাজি না হওয়ায় ছোট ছেলের সঙ্গে তাঁকে এক ঘরে বন্ধ করে দেন ওই বৃদ্ধা। সেখানে ছোট ছেলে তাঁকে ধর্ষণ করেন ও অশ্লীল ছবি তোলেন। সুপ্রিম কোর্টে বিধবার আইনজীবী বলেন, ৩৭৫ নম্বর ধারায় কোনও মহিলার বিরুদ্ধে ধর্ষণের অভিযোগ আনা যায় না। বিচারপতি হৃষীকেশ রায় ও বিচারপতি সঞ্জয় কারোলের বেঞ্চও জানায়, এই মামলায় এক জন পুরুষকে অভিযুক্ত করা যায় বলেই তাঁরা জানেন। এর পরেই জামিনের আর্জির শুনানি স্থগিত রেখে বিষয়টি বিবেচনা করার সিদ্ধান্ত নেয় শীর্ষ আদালত। প্রসঙ্গত, চলতি বছরের ফেব্রুয়ারি মাসে ইলাহাবাদ হাই কোর্ট জানায় মহিলা ধর্ষণ করতে পারেন না। তবে গণধর্ষণের ঘটনায় কোনও মহিলা সাহায্য করলে  ভারতীয় দণ্ডবিধির সংশোধিত ধারায় তাঁর বিচার হতে পারে।
‘কুমাতা কভুও নয়’ প্রবাদ কি মিথ্যা হয়ে গেল! কেরলের একটি ঘটনায় বিস্মিত আদালত। এক মাকে তাঁর ‘ঘৃণ্য’ কাজের জন্য কঠিনতম শাস্তির বিধান দিল তারা। বিচারক ভরা আদালতে বলে দিলেন, ‘‘ইনি কোনও রকম ক্ষমা পাওয়ার যোগ্য নয়। মাতৃত্বের নামে আদ্যোপান্ত লজ্জা এই মহিলা। তাই এঁকে কঠিনতম শাস্তি দেওয়া  হল।’’ সোমবার এই মামলায় রায় দেয় কেরলের একটি  দ্রুত নিষ্পত্তি আদালত। সেখানেই গোটা ঘটনাটির বর্ণনা দেন সরকার পক্ষের আইনজীবী আর এস বিজয় মোহন। আদালতকে তিনি জানান, অভিযুক্ত মহিলা দিনের পর দিন তাঁর মেয়েদের নিয়ে গিয়েছেন তাঁর প্রেমিকদের কাছে। তাঁর উপস্থিতিতেই নাবালিকা দুই কন্যাকে  ধর্ষণ করেন তাঁর দুই প্রেমিক। ২০১৮ সালের মার্চ থেকে ২০১৯ সালের সেপ্টেম্বর পর্যন্ত বার বার এই ঘটনা ঘটে।  আদালতকে ওই আইনজীবী জানিয়েছেন,  ওই মহিলার দুই কন্যার এক জনের বয়স ১২। অন্য জন তার থেকেও বছর চারেকের ছোট। মানসিক ভাবে অসুস্থ স্বামীকে ছেড়ে  এই দুই মেয়েকে নিয়ে প্রেমিকের কাছে থাকতেন ওই মহিলা। প্রথম প্রেমিক শিশুপালনের হাতেই  যৌন হেনস্থার শিকার হয় তাঁর বড় মেয়ে। তার বয়স তখন সাত। ঘটনাটি সে মাকে জানালেও তিনি মেয়েকে বাঁচানোর চেষ্টা করেননি। বরং তাঁর অবগতিতেই দিনের পর দিন চলতে থাকে একই অত্যাচার। বাধ্য হয়েই বাড়ি থেকে পালিয়ে যায় ওই বালিকা। বিষয়টি নিজের দিদাকে জানায় সে। তিনিই নাতনিকে শিশুদের হোমে পাঠিয়ে উদ্ধার করেন। কিন্তু এর পর অত্যাচার শুরু হয় ছোট মেয়েটির উপর। আইনজীবী জানিয়েছেন, প্রথম প্রেমিক শিশুপালনের পর দ্বিতীয় প্রেমিকের কাছেও এই মেয়েটিকে নিয়মিত নিয়ে যেতেন মা। তাঁর উপস্থিতিতেই ধর্ষণ এবং যৌন হেনস্থা করা হত তাকে।   আইনজীবী জানিয়েছেন ঘটনাটি অজানাই থেকে যেত যদি না শিশুটি তাঁর উপর হওয়া অত্যাচারের কথা তার দিদিকে না জানাত। আইনজীবী জানিয়েছেন, নিয়মিত যৌন হেনস্থার কারণে শিশুটির গোপনাঙ্গ জখম হয়। অত্যাচার সহ্য করতে না পেরেই বিষয়টি দিদিকে জানায় সে। এর পরেই তাদের দিদা ঘটনাটি জানান পুলিশকে।  পুলিশ এই ঘটনায় শিশুপালন এবং ওই মহিলার বিরুদ্ধে মামলা করেছিল। কিন্তু শুনানি চলাকালীন শিশুপালন আত্মহত্যা করায় মামলা চলছিল শুধুমাত্র মায়ের বিরুদ্ধেই। আদালত মোট ২২ জন সাক্ষী এবং ৩৩টি নথির  বিচার করে সোমবার এই মামলায় সাজা শুনিয়েছে।  ওই মহিলাকে ‘মাতৃত্বের লজ্জা’ বলে মন্তব্য করে  বিচারক আর রেখা ওই মহিলাকে ৪০ বছরের কঠিন কায়িক শ্রমের কারাদণ্ড এবং ২০ হাজার টাকার জরিমানা করেছেন। 
"নাবালিকাকে বাড়ি থেকে ডেকে নিয়ে গিয়ে ধর্ষণের অভিযোগ উঠল
প্রেমিকের বিরুদ্ধে। পরিবারের দাবি, শুক্রবার রাতে ওই ঘটনার পর শনিবার ভোরে বাড়ি
ফিরে গায়ে কেরোসিন তেল ঢেলে আত্মঘাতী হয়েছে ওই নাবালিকা। মুর্শিদাবাদের কান্দি
থানা এলাকার ঘটনা। নাবালিকার পরিবারের অভিযোগের ভিত্তিতে তদন্ত শুরু
করেছে পুলিশ। মুর্শিদবাদ পুলিশ জেলার সুপার সূর্যপ্রতাপ যাদব বলেন, ‘‘তদন্ত শুরু
করেছে। দেহ ময়নাতদন্তে পাঠানো হচ্ছে। সেই রিপোর্টের ভিত্তিতে তদন্ত এগোবে।’’ স্থানীয় সূত্রে খবর, নাবালিকার সঙ্গে জেলার খড়গ্রাম থানার
চন্দ্রসিংহবাটি গ্রামের এক যুবকের প্রেমের সম্পর্ক ছিল। অভিযোগ, শুক্রবার
নাবালিকাকে নিজের বাড়িতে নিয়ে যান ওই প্রেমিক। সেখান তাঁর এক বন্ধুও এসেছিলেন।
দু’জনে মিলে নাবালিকাকে ধর্ষণ করেন। সারা রাত তার উপর মানসিক অত্যাচারও চলে। এর পর
ভোরের দিকে নাবালিকাকে বাড়ি থেকে বার করে দেওয়া হয়। মেয়েটির পরিবারের দাবি, এর পর
সে বাড়ি ফিরে এসে গায়ে আগুন দেয়। সকাল ৭টা নাগাদ চিৎকার-চেঁচামেচি শুনে পরিবারের
লোকেরা নাবালিকাকে উদ্ধার করে কান্দি মহকুমা হাসপাতালে নিয়ে যান। সেখানেই তাকে মৃত
বলে ঘোষণা করেন  পুলিশ সূত্রে খবর, নাবালিকার দেহ কান্দি মহকুমা হাসপাতাল
মর্গে পাঠানো হয়েছে ময়নাতদন্তের জন্য। ইতিমধ্যে নাবালিকার পরিবার অভিযুক্ত যুবক-সহ
মোট তিন জনের বিরুদ্ধে কান্দি থানায় লিখিত অভিযোগ দায়ের করেছে। নাবালিকার
পরিবারের সদস্যদের অভিযোগের ভিত্তিতে তদন্ত শুরু করেছে কান্দি থানার পুলিশ। "
"গত কয়েক মাস ধরে বলিপাড়ায় কানাঘুষো, বচ্চন
পরিবারে নাকি চিড় ধরেছে। নিজের ৫০তম জন্মদিন
শ্বশুরবাড়ির সদস্যদের ছাড়াই কাটিয়েছিলেন প্রাক্তন বিশ্বসুন্দরী ঐশ্বর্যা রাই
বচ্চন। পাশে ছিলেন স্রেফ মেয়ে আরাধ্যা বচ্চন ও মা বৃন্দা রাই।
দেখা যায়নি স্বামী অভিষেক বচ্চন বা বচ্চন পরিবারের কাউকেই। সমাজমাধ্যমের
পাতাতেও দায়সারা ভাবে স্ত্রীকে জন্মদিনের শুভেচ্ছা জানিয়েছিলেন জুনিয়র বচ্চন।
পোশাকশিল্পী মণীশ মলহোত্রর দীপাবলির পার্টিতেও ঐশ্বর্যার পাশে ছিলেন না অভিষেক। শুধু
তাই-ই নয়, দীপাবলির উৎসবেও বাড়ির পুজোয় না থেকে মেয়েকে নিয়ে শহর ছেড়েছিলেন অভিনেত্রী।
ঐশ্বর্যায় এমন পদক্ষেপে বচ্চন পরিবারে অশান্তির জল্পনা বেড়েছে বই কমেনি। এর
মধ্যেই সমাজমাধ্যমের পাতায় ছড়িয়ে পড়ল একটি ভিডিয়ো, যাতে এক তামিল অভিনেতা
ঐশ্বর্যাকে ধর্ষণ করার ‘ইচ্ছা’ প্রকাশ করেছেন! দক্ষিণী অভিনেত্রী তৃষা কৃষ্ণনকে উদ্দেশ্য করে
কুরুচিকর মন্তব্য করার জন্য গত সপ্তাহখানেক ধরে বিতর্কে কেন্দ্রে রয়েছেন দক্ষিণী
অভিনেতা মনসুর আলি খান। লোকেশ কনগরাজের ‘লিও’ ছবিতে অভিনয় করলেও তৃষার সঙ্গে কোনও
দৃশ্যে দেখা যায়নি অভিনেতা মনসুরকে। এক অনুষ্ঠানে মনসুর বলেন, ‘‘আগের সব ছবিতে আমি
নায়িকাদের তুলে বিছানায় নিয়ে যেতাম। আমি ভেবেছিলাম, তৃষার সঙ্গেও এমন কোনও একটা
দৃশ্যে অভিনয় করার সুযোগ পাব।’’ মনসুরের এই ভিডিয়ো সমাজমাধ্যমের পাতায় ছড়িয়ে
পড়ার পরেই ওঠে নিন্দার ঝড়। নিন্দায় শামিল হন দক্ষিণী গায়িকা চিন্ময়ী শ্রীপদাও। মনসুরের
মন্তব্যের প্রেক্ষিতে সমাজমাধ্যমের পাতায় একটি ভিডিয়ো শেয়ার করেন তিনি। সেই ভিডিয়োয়
দেখা যাচ্ছে, তামিল অভিনেতা রাধা রবি বলছেন, ‘‘আমি যদি তামিল বিনোদন জগতে কাজ না
করে বলিউডে কাজ করতাম, তা হলে আমিও ঐশ্বর্যা রাইকে ধর্ষণ করার সুযোগ পেতাম। মানে,
ঐশ্বর্যার সঙ্গে তেমন দৃশ্যে অভিনয় করার সুযোগ পেতাম।’’ কয়েক বছর আগের ভিডিয়ো হলেও সমাজমাধ্যমের পাতায়
দাবানলের মতো ছড়িয়ে পড়ে তা। তৃষাকে নিয়ে মনসুরের আপত্তিকর মন্তব্যের পর জাতীয়
মহিলা কমিশনের দাবি মেনে অভিনেতার বিরুদ্ধে এফআইআর দায়ের করেছে তামিলনাড়ু পুলিশ।
তবে চিন্ময়ী জানান, ওই সময় কেউ রাধা রবির বিরুদ্ধে উপযুক্ত ব্যবস্থা নেওয়ার কথা
ভাবেনওনি।"
দক্ষিণী বিনোদন জগতের অন্যতম পরিচিত অভিনেত্রী তৃষা কৃষ্ণন। বলিউডে অক্ষয় কুমারের সঙ্গে জুটি বেঁধে ‘খট্টা মিঠা’ ছবিতেও অভিনয় করেছেন তিনি। সম্প্রতি লোকেশ কনগরাজ পরিচালিত ‘লিও’ ছবিতে দক্ষিণী তারকা বিজয়ের বিপরীতে দেখা গিয়েছে তৃষাকে। ওই ছবিতে থলপতি বিজয়ের সঙ্গেই জুটি বেঁধেছিলেন তিনি। একই ছবিতে অভিনয় করেছেন মনসুর আলি খানও। সম্প্রতি এক অনুষ্ঠানে তিনি জানান, একই ছবিতে অভিনয় করলেও তৃষার সঙ্গে কোনও দৃশ্যে অভিনয় করার সুযোগ না পেয়ে কিছুটা হতাশ তিনি। এ কথা বলতে গিয়ে মনসুর বলেন, ‘‘আমি যখন জানতে পেরেছিলাম, তৃষার সঙ্গে একই ছবিতে অভিনয় করছি, তখন ভেবেছিলাম তাঁর সঙ্গে আমার একটা বেডরুমের দৃশ্য তো থাকবেই। এর আগের সব ছবিতে আমি নায়িকাদের তুলে বিছানায় নিয়ে যেতাম। তেমন দৃশ্যে অভিনয় করা আমার কাছে এখন জলভাত। আমি ভেবেছিলাম, তৃষার সঙ্গেও এমন কোনও একটা দৃশ্যে অভিনয় করার সুযোগ পাব। কিন্তু এই ছবিতে তো তাঁর সঙ্গে আমার দেখা পর্যন্ত হয়নি!’’ এই ভিডিয়ো ভাইরাল হওয়ার পরেই সমাজমাধ্যমের পাতায় সমালোচনার ঝড় ওঠে। মনসুরের ‘দাবি’র কথা জানতে পেরে চটে লাল দক্ষিণী অভিনেত্রী তৃষাও। সমাজমাধ্যমের পাতায় তিনি লেখেন, ‘‘সমাজমাধ্যমের সৌজন্যে একটা ভিডিয়ো আমার নজরে এসেছে, যেখানে মনসুর আলি খান আমাকে নিয়ে অশালীন কিছু কথা বলেছেন। এমন আচরণের প্রতিবাদ তো জানাচ্ছি বটেই, পাশাপাশি আমি মনে করি আমি সৌভাগ্যবতী যে, তাঁর মতো অভিনেতার সঙ্গে আমাকে অভিনয় করতে হয়নি। ভবিষ্যতেও কখনও সেই দিন আসবে না।’’ তৃষা সাফ জানিয়ে দেন, কোনও দিন মনসুরের সঙ্গে কাজ করবেন না তিনি। এখানেই শেষ নয়, সমাজমাধ্যমে পরিস্থিতি নিয়ন্ত্রণের বাইরে চলে যাওয়ার পরে এই বিতর্ক নিয়ে মুখ খুলেছেন মনসুর নিজেও। একটি বিবৃতির মাধ্যমে তিনি জানিয়েছেন, তাঁর ছেলেমেয়েদের সূত্রে নাকি তিনি এই গোটা ঘটনা সম্পর্কে অবগত হয়েছেন। তাঁর দাবি, তাঁর ছবি  মুক্তির আগে ইচ্ছাকৃত ভাবে নাকি তাঁর বিরুদ্ধে এমন অপপ্রচার করা হচ্ছে। অভিনেতা আরও জানিয়েছেন, নেহাত মজা করেই নাকি ওই কথা বলেছিলেন তিনি।  
ভোটমুখী রাজস্থানে আবার ধর্ষণের অভিযোগ উঠল। ৪০ বছর বয়সি এক মহিলাকে অপহরণ করে ধর্ষণের অভিযোগ উঠেছে বাসচালকের বিরুদ্ধে। ঘটনাটি জয়পুরের। শনিবার এই ঘটনার কথা প্রকাশ্যে এসেছে। অভিযুক্তকে পাকড়াও করা হয়েছে।  পুলিশ সূত্রে খবর, বৃহস্পতিবার থেকে স্ত্রীর খোঁজ না পাওয়ায় পুলিশের দ্বারস্থ হন নির্যাতিতার স্বামী। দায়ের করেন নিখোঁজ ডায়েরি। পরে সে দিন মধ্যরাতে অচৈতন্য অবস্থায় মহিলাকে উদ্ধার করে পুলিশ।  শুক্রবার এই ঘটনাকে ঘিরে উত্তাপ ছড়ায় মরুরাজ্যের রাজনীতিতে। বিক্ষোভ দেখায় সে রাজ্যের বিরোধী দল বিজেপি। পরে অভিযুক্ত বাসচালকের বিরুদ্ধে ধর্ষণের অভিযোগে মামলা রুজু করে পুলিশ।   গত মাসেই রাজস্থানে এক দলিত মহিলাকে ধর্ষণের অভিযোগ উঠেছিল। সেই ঘটনায় তিন জনকে গ্রেফতার করা হয়। আবার, দৌসা জেলায় পুলিশ কনস্টেবলের চার বছরের নাবালিকা কন্যাকে ধর্ষণের অভিযোগ ওঠে খোদ পুলিশেরই বিরুদ্ধে। এসআই পদমর্যাদার ওই অভিযুক্ত পুলিশ আধিকারিককে গ্রেফতার করা হয়েছে। আগামী ২৫ নভেম্বর রাজস্থানে নির্বাচন। তার আগে আবার ধর্ষণের অভিযোগ ঘিরে হইচই পড়ে গিয়েছে। বিধানসভা নির্বাচনের ঠিক আগে এই ঘটনাকে কেন্দ্র করে শাসক কংগ্রেসকে আক্রমণ করেছে বিজেপি।
নবমীর সন্ধ্যায় মায়ের সঙ্গে পুজো দেখতে বেরিয়ে নিখোঁজ হয়ে গিয়েছিলেন হুগলির একটি শহরের বছর তেইশের এক যুবতী। দু’সপ্তাহ পরে তাঁর পচাগলা নগ্ন দেহ মিলল এই জেলারই অন্য এক শহরে গঙ্গার অদূরে একটি পুরনো বাড়ির জঙ্গলঘেরা পরিত্যক্ত ঘর থেকে। পাশে পড়েছিল সালোয়ার-কামিজ, ব্যাগ। যুবতীর বাড়ির লোকজনের অভিযোগ, তাঁকে ধর্ষণ করে খুন করা হয়েছে। পুলিশ অস্বাভাবিক মৃত্যুর মামলা রুজু করে তদন্ত শুরু করেছে। তদন্তকারী পুলিশ আধিকারিকদের বক্তব্য, দেহ বিকৃত হয়ে গিয়েছিল। ফলে, দেহে আপাতদৃষ্টিতে কোনও আঘাতের চিহ্ন বোঝা যায়নি। ময়না-তদন্তের রিপোর্ট এলে মৃত্যুর কারণ স্পষ্ট হবে। প্রয়োজনে তখন নির্দিষ্ট ধারায় মামলা করা হবে। বুধবার ম্যাজিস্ট্রেটের উপস্থিতিতে ভিডিয়োগ্রাফি করে দেহের ময়না-তদন্ত করা হয়েছে। যুবতীর বাড়ির লোকেদের দাবি, দেহে আঘাতের চিহ্ন ছিল। ময়না-তদন্তের সময় তাঁরা উপস্থিত ছিলেন। পুলিশ জানায়, এলাকাবাসীর থেকে খবর পেয়ে সোমবার রাতে ওই পরিত্যক্ত ঘর থেকে যুবতীর দেহ উদ্ধার করা হয়। দেহ দেখে তদন্তকারীদের ধারণা, ওই যুবতী মারা যান বেশ কয়েক দিন আগে। পাশে পড়ে থাকা ব্যাগ থেকে আধার কার্ডের ফটোকপি দেখে বাড়িতে খবর দেওয়া হয়। যুবতীর দাদা জানান, নিখোঁজ হওয়ার দু’দিন পরে তাঁরা স্থানীয় পুলিশ ফাঁড়িতে নিখোঁজ ডায়েরি করেন। তাঁর কথায়, ‘‘যে শহর থেকে দেহ উদ্ধার হয়েছে, বোনের মোবাইল ফোনের টাওয়ার সেখানেই দেখিয়েছিল। তবে বোনের সন্ধান মেলেনি। বোনকে ধর্ষণ করে খুন করা হয়েছে। পুলিশ দোষীকে ধরে উপযুক্ত সাজার ব্যবস্থা করুক।’’ ওই যুবতী যে এলাকার বাসিন্দা ছিলেন, সেখানকার এক পুরপ্রতিনিধি (কাউন্সিলর) বলেন, ‘‘যে অবস্থায় দেহটি পাওয়া গিয়েছে, তাতে ধর্ষণ করে খুন বলেই মনে হচ্ছে। যুবতী ওই নির্জন জায়গায় কী ভাবে পৌঁছলেন, তাঁকে কে সেখানে নিয়ে গিয়েছিল, পুলিশ তদন্ত করে বের করুক। দোষীর শাস্তির ব্যবস্থা করা হোক।’’
ধর্ষণের অভিযোগ ওঠায় দল থেকে সাসপেন্ড করা হল মুর্শিদাবাদ জেলা পরিষদের এক তৃণমূল সদস্যকে। গত পঞ্চায়েত নির্বাচনে তৃণমূলের টিকিটে জয়ী হন ওই নেতা। গত শুক্রবার এক মহিলা ওই ব্যক্তির বিরুদ্ধে কান্দি থানায় ধর্ষণের অভিযোগ দায়ের করেন। মহিলার অভিযোগ, জেলা পরিষদের ওই সদস্য তাঁর প্রতিবেশী। দীর্ঘ দিন ধরে তাঁকে ধর্ষণ করেছেন। এমনকি, প্রাণে মারারও হুমকি দিয়েছেন। এই ঘটনায় অস্বস্তিতে জেলা তৃণমূল নেতৃত্ব। সোমবার সন্ধ্যায় বহরমপুরে জেলা তৃণমূল কার্যালয়ে সাংবাদিক বৈঠকে জেলা পরিষদ ওই সদস্যকে অনিদিষ্ট কালের জন্য সাসপেন্ডের সিদ্ধান্তের কথা জানান বহরমপুর সাংগঠনিক জেলা তৃণমূল সভানেত্রী শাওনি সিংহ রায়। তিনি বলেন, “রাজ্য নেতৃত্বের নির্দেশেই এই সিদ্ধান্ত। ব্লক সভাপতি ও দলীয় নেতৃত্বকেও নির্দেশ দেওয়া হয়, অভিযুক্ত জেলা পরিষদ সদস্য যাতে কোনও দলীয় কর্মসূচিতে অংশ না নিতে পারেন।” তিনি আরও বলেন, “দল সর্বদা আমাদের শেখায়, কেউ যেন কোনও অন্যায় না করেন বা কোনও অন্যায়কে সমর্থন না করেন। আমাদের কাছে দু’দিন আগেই এই খবরটি আসে যে, জেলা পরিষদ সদস্য অন্যায় করেছেন। দল সেটিকে কোনও ভাবেই সমর্থন করে না। রাজ্য স্তরেও আমরা এই বিষয়টি জানিয়েছি। রাজ্যের নির্দেশে আমরা সোমবারই তাঁকে দল থেকে সাসপেন্ড করেছি।”
উন্নাওয়ের প্রাক্তন বিজেপি বিধায়ক কুলদীপ সেঙ্গারের বিরুদ্ধে লড়াই চালিয়ে যাওয়া ধর্ষিতা এ বার অভিযোগের আঙুল তুললেন নিজের পরিবারের দিকেই। সরকার এবং বিভিন্ন স্বেচ্ছাসেবী সংস্থার থেকে প্রাপ্ত অর্থ তাঁর থেকে হাতিয়ে নেওয়া হয়েছে এবং তাঁর নামে সরকারের বরাদ্দ করা বাড়ি থেকে তাঁকেই বার করে দেওয়া হয়েছে বলে তাঁর অভিযোগ। নিজের মা-বোন-সহ পরিবারের মোট চার জনের বিরুদ্ধে এই মর্মে অভিযোগ দায়ের করেছেন তিনি। উত্তরপ্রদেশের উন্নাওয়ে তৎকালীন বিজেপি বিধায়ক কুলদীপ সেঙ্গারের বিরুদ্ধে ধর্ষণ এবং তাঁর বাবাকে খুন করার অভিযোগ তুলেছিলেন এই নির্যাতিতা। পুলিশের নিষ্ক্রিয়তার প্রতিবাদে গায়ে আগুন দিতেও গিয়েছিলেন। ২০১৭ সালে তখনই খবরের শিরোনামে আসে উন্নাও ধর্ষণ মামলা। মেয়েটি তখনও নাবালিকা। পরে অপহরণ ও ধর্ষণ প্রমাণিত হওয়ায় যাবজ্জীবন কারাদণ্ড হয় কুলদীপের। সেই প্রতিবাদিনী নির্যাতিতা এখন বিয়ে করে সংসারী হয়েছেন। বর্তমানে তিনি অন্তঃসত্ত্বা। এই অবস্থায় তিনি এ বার মুখ খুলেছেন তাঁর পরিবারের লোকজনের বিরুদ্ধেই। মেয়ের মাকে গত বছর উত্তরপ্রদেশ বিধানসভা নির্বাচনে টিকিট দিয়েছিল কংগ্রেস। মেয়ের কাকাকে কুলদীপ মিথ্যে মামলায় ফাঁসিয়ে দিয়েছিল বলে এর আগে মেয়েটির পরিবারের তরফে অভিযোগ উঠেছিল। কাকা ২০১৯ সাল থেকে জেলে রয়েছেন। বর্তমানে তিনি তিহাড়ে বন্দি। এখন নির্যাতিতার দাবি, নাবালিকা ছিলেন বলে তাঁর নামে বরাদ্দ অর্থের নাগাল তাঁর কাছে ছিল না। ইত্যবসরে তাঁর কাকা সেই অর্থের বড় অংশ হাতিয়ে নিয়েছেন বলে অভিযোগ। তাঁর মা ও বোন কাকার অঙ্গুলিহেলনে চলছেন এবং তাঁরা এই চক্রান্তের অংশ বলেও অভিযোগ করছেন তিনি। পুলিশের কাছে নির্যাতিতা দাবি করেছেন, তাঁর কাকা এক মহিলা বন্ধুর সাহায্যে নির্যাতিতার নামে গচ্ছিত টাকা তাঁর পারিবারিক ব্যাঙ্ক অ্যাকাউন্টে সরিয়ে ফেলেছেন। নির্যাতিতা টাকা চাইতে গেলে তাঁকে বলা হয়েছে, আইনি লড়াই লড়তে গিয়ে ৭ কোটি টাকা খরচ হয়ে গিয়েছে। তাঁর আরও অভিযোগ, দিল্লিতে তাঁকে একটি বাড়ি দেওয়া হয়েছিল। সেই বাড়ি থেকেও মা আর বোন মিলে তাঁকে বার করে দিয়েছেন। তাঁর স্বামীকে ধর্ষণ মামলায় ফাঁসিয়ে দেওয়ার হুমকি দিচ্ছেন তাঁর বোন। তাঁর কাছে টাকা চেয়ে চাপ দেওয়া হচ্ছে। উন্নাওয়ের যে মাখি থানার নিষ্ক্রিয়তার বিরুদ্ধে একদিন তিনি রাজপথে প্রতিবাদ করেছিলেন, এখন নিজের অনাগত সন্তান এবং স্বামীর সুরক্ষার জন্য সেই মাখি থানারই দ্বারস্থ হয়েছেন তিনি। এ ব্যাপারে তাঁর পরিবারের প্রতিক্রিয়া এখনও মেলেনি। 
"খুনের হুমকি দিয়ে দীর্ঘদিন ধরে প্রতিবেশী গৃহবধূকে
ধর্ষণের অভিযোগ মুর্শিদাবাদের এক তৃণমূল নেতার বিরুদ্ধে। পরবর্তীতে বিয়ে করলেও, তা-ও বৈধ নয় বলে দাবি বধূর। শুক্রবার সন্ধ্যায় মুর্শিদাবাদের কান্দি
থানায় লিখিত অভিযোগ দায়ের বধূর। অভিযোগ মিথ্যে ও ভিত্তিহীন, দাবি অভিযুক্ত
তৃণমূল জেলা পরিষদ সদস্যের। লিখিত অভিযোগের ভিত্তিতে তদন্ত শুরু করেছে পুলিশ।  স্থানীয় সূত্রে খবর, শুক্রবার সন্ধ্যায় ভরতপুরের ৫৬
নম্বর জেলা পরিষদ আসন থেকে নির্বাচিত সদস্যের বিরুদ্ধে তাঁরই পড়শি এক মহিলা থানায়
ধর্ষণের অভিযোগ দায়ের করেন। নির্যাতিতার অভিযোগ, কাজ পাইয়ে
দেওয়ার প্রলোভন দেখিয়ে তাঁর সঙ্গে শারীরিক সম্পর্ক স্থাপন করেন অভিযুক্ত তৃণমূল
নেতা। পরবর্তীতে
বিয়ে করার দাবি জানালে রাজনৈতিক প্রভাব খাটিয়ে মহিলাকে ভয় দেখাতে শুরু করেন
অভিযুক্ত। এমন কি শাসকদলের নেতার বিরুদ্ধে আইনি ব্যবস্থা নেওয়ার কথা জানালে বধূকে
ভুয়ো বিয়ের শংসাপত্র দেখান অভিযুক্ত। বধূকে প্রাণনাশের হুমকিও দেওয়ার অভিযোগ রয়েছে
অভিযুক্তের বিরুদ্ধে। শুক্রবার
সন্ধ্যায় কান্দি থানায় প্রাণনাশের হুমকি-সহ লাগাতার ধর্ষণের লিখিত অভিযোগ দায়ের
করেছেন নির্যাতিতা। অভিযোগের
ভিত্তিতে তদন্তে নেমেছে পুলিশ।  তাঁর বিরুদ্ধে ওঠা সমস্ত অভিযোগ অস্বীকার করে গোটা
ঘটনাকে পরিকল্পিত চক্রান্ত বলে পাল্টা দাবি করেছেন অভিযুক্ত শাসকদলের নেতা। অন্যের দ্বারা প্ররোচিত হয়ে তাঁকে
মিথ্যে অভিযোগে ফাঁসানো হচ্ছে। আইনের আশ্রয়ে তিনি সত্য প্রমাণ করবেন বলেও দাবি
করেছেন তিনি।  এ দিকে, গৃহবধূর অভিযোগ, দীর্ঘদিন ধরে তাঁর
উপর শারীরিক নির্যাতনের পাশাপাশি প্রাণে মেরে ফেলার হুমকি দিয়ে দীর্ঘদিন ধরে তাঁকে
ধর্ষণ করেছেন জেলা পরিষদের সদস্য।  দলের জেলা পরিষদ সদস্যের বিরুদ্ধে গৃহবধূকে ধর্ষণের
অভিযোগ প্রসঙ্গে তৃণমূলের মুর্শিদাবাদ সাংগঠনিক জেলার চেয়ারম্যান অপূর্ব সরকার
বলেন, ‘‘কোথাও অভিযোগ হলে তা খতিয়ে দেখে সত্য উদঘাটন করার দায়িত্ব পুলিশের। যদি
কেউ প্রকৃত দোষী হন, পুলিশ আইন অনুযায়ী ব্যবস্থা নেবে।’’ মুর্শিদাবাদ জেলা পুলিশ সুপার
সূর্যপ্রতাপ যাদব বলেন, ‘‘কোনও অভিযোগ পেলেই খতিয়ে দেখতে তদন্ত হয়। এ ক্ষেত্রেও সেটি হবে।’’ "
"মিষ্টি খাইয়ে অজ্ঞান করে বধূকে ধর্ষণের অভিযোগে এক
ব্যক্তিকে গ্রেফতার করেছে পূর্ব বর্ধমানের দেওয়ানদিঘি থানার পুলিশ। ধৃতের নাম সুফল কুণ্ডু। মন্তেশ্বর থানার
মূলগ্রামে তাঁর বাড়ি। বর্তমানে তিনি ভাতারে থাকেন। বৃহস্পতিবার ভোরে মূলগ্রামের বাড়ি থেকে তাঁকে গ্রেফতার করা হয়। ধৃতকে
বৃহস্পতিবার  বর্ধমান সিজেএম আদালতে পেশ
করা হয়। বিচারবিভাগীয় হেফাজতে পাঠিয়ে ১৬ নভেম্বর ধৃতকে ফের আদালতে পেশের নির্দেশ
দেন ভারপ্রাপ্ত সিজেএম। পুলিশ জানিয়েছে, গৃহবধূর শ্বশুরবাড়ি
দেওয়ানদিঘি থানার টুবগ্রামে। মূলগ্রামে তাঁর বাপেরবাড়ি। সেই সূত্রে গৃহবধূর সঙ্গে
সুফলের পরিচয় রয়েছে। গৃহবধূর শ্বশুরবাড়ির আর্থিক অবস্থা খুব একটা ভাল নয়। গৃহবধূকে
কাজের সুযোগ করে দেওয়ার টোপ দেন সুফল। গত ২৬ সেপ্টেম্বর সকালে সাড়ে ৯টা নাগাদ
মিষ্টি হাতে নিয়ে গৃহবধূর শ্বশুরবাড়িতে আসেন অভিযুক্ত। সেই সময় গৃহবধূর স্বামী
বাড়িতে ছিলেন না। গৃহবধূকে মিষ্টি খাওয়ার জন্য জোর করতে থাকেন সুফল। সরল বিশ্বাসে
গৃহবধূ মিষ্টি খান। তার কিছু ক্ষণের মধ্যেই তিনি সংজ্ঞা হারান। জ্ঞান ফেরার পর
তিনি বুঝতে পারেন, তাঁকে ধর্ষণ করা হয়েছে। ততক্ষণে অবশ্য
পালিয়েছেন অভিযুক্ত। গৃহবধূ ফোন করে এ বিষয়ে জানতে চান সুফলের কাছে। সুফল তাঁকে
হুমকি দেয়, তার কাছে গৃহবধূর বেশ কিছু আপত্তিকর ছবি রয়েছে।
ঘটনার কথা কাউকে জানালে তা সামাজিক মাধ্যমে ছড়িয়ে দেওয়া হবে। ভয়ে গৃহবধূ কাউকে
কিছু জানাননি। এর পর ১৫ অক্টোবর সকালে ফের গৃহবধূর শ্বশুরবাড়িতে আসেন অভিযুক্ত।
গৃহবধূকে তিনি ধর্ষণের চেষ্টা করেন। নিজেকে
কোনও রকমে বাঁচিয়ে গৃহবধূ চিৎকার-চেঁচামেচি জুড়ে দেন। আশপাশের লোকজন আসার আগেই
সুফল সেখান থেকে পালিয়ে যান। ঘটনার
কথা জানিয়ে গৃহবধূ নিজেই থানায় অভিযোগ দায়ের করেন। ম্যাজিস্ট্রেটের কাছে গৃহবধূর
গোপন জবানবন্দি আগেই নথিভুক্ত করিয়েছে পুলিশ।"
"প্রতিবেশী কিশোরীকে ধর্ষণের
অভিযোগে এক যুবককে গ্রেফতার করল বর্ধমান মহিলা থানার পুলিশ। ধৃতের নাম রিপন
বাস্কে। পুলিশ সূত্রে খবর, আউশগ্রাম থানাতেই অভিযুক্তের বাড়ি। মঙ্গলবার রাতে বাড়ি
থেকে তাঁকে গ্রেফতার করা হয়।  পুলিস সূত্রে খবর, রবিবার বিকেলে
বছর ষোলোর কিশোরীকে গ্রামেরই যুবক চেন্নাই নিয়ে যাওয়ার কথা বলে তার বাড়ি থেকে
ডেকে নিয়ে যান। সে দিন রাত ১১টা নাগাদ বর্ধমানের মির্জাপুরের ক্যানেলপাড় এলাকায় গিয়ে
হঠাৎ ধর্ষণ করা হয় বলে অভিযোগ। ধর্ষণের পর কিশোরীকে ওই স্থানে ফেলে রেখে পালিয়ে
গিয়েছিলেন অভিযুক্ত। পরে নির্যাতিতা হেঁটে মির্জাপুরে তার এক পরিচিতের বাড়িতে ওঠে।
সেখানে গিয়ে সব খুলে বলে সে। আত্মীয়রা খবর দেয় কিশোরীর বাড়িতে। নির্যাতিতাকে
বাড়ি নিয়ে যান পরিবারের লোকজন। মঙ্গলবার রাতে ঘটনার বিষয়ে থানায়
অভিযোগ দায়ের করেন কিশোরীর বাবা। অভিযোগ পেয়ে ধর্ষণ এবং পকসো আইনের ৪/৬ ধারায়
মামলা রুজু করে পুলিশ। তার পর বর্ধমান হাসপাতালে নিয়ে গিয়ে কিশোরীর মেডিক্যাল পরীক্ষা
করানো হয়। গ্রেফতার হন মূল অভিযুক্ত। ধৃতকে বুধবার বর্ধমান সিজেএম
আদালতে তোলা হলে তাঁর বিচার বিভাগীয় হেফাজতের নির্দেশ দেন ভারপ্রাপ্ত সিজেএম। ১৪
নভেম্বর আবার ধৃতকে আদালতে তোলার নির্দেশ দেওয়া হয়েছে। বুধবারই ম্যাজিস্ট্রেটের
কাছে কিশোরীর গোপন জবানবন্দি নথিভুক্ত করিয়েছে পুলিশ। ধৃতের মেডিক্যাল পরীক্ষা
করানোর জন্য আদালতে আবেদন জানান তদন্তকারী অফিসার। বর্ধমান মেডিক্যাল কলেজের
ফরেন্সিক স্টেট মেডিসিনের বিভাগীয় প্রধানকে এ ব্যাপারে প্রয়োজনীয় ব্যবস্থা নেওয়ার
নির্দেশ দিয়েছেন বিচারক। "
"২৩ বছরের পুরনো এক ধর্ষণের মামলায়
অভিযুক্তকে বেকসুর খালাস করল সুপ্রিম কোর্ট। বিচারপতিদের পর্যবেক্ষণ, নির্যাতিতার
সম্মতিক্রমে শারীরিক সম্পর্ক হয় দু’জনের। তা ছাড়া, নির্যাতিতা যে তখন নাবালিকা ছিলেন
বলে জানানো হয়েছিল, সেই দাবিও ঠিক নয়। ২০০০ সালের ঘটনা। দিদির বাড়ি
বেড়াতে গিয়েছিলেন ওই ‘নির্যাতিতা’। অভিযোগ সেখানে তাঁকে এক পরিচিত যুবক ধর্ষণ করেন। এবং
নির্যাতিতা তখন সাবালিকা ছিলেন না। অন্য দিকে, ‘ধর্ষকের’ সঙ্গে বিয়ে দিতে চায় ‘নির্যাতিতা’র পরিবার। কিন্তু
অভিযুক্তের পরিবার সেই বিয়েতে রাজি না হওয়ায় ধর্ষণের অভিযোগে মামলা হয়। অভিযোগের
ভিত্তিতে গ্রেফতার হন অভিযুক্ত। মামলা গড়ায় আদালতে। ২০০১ সালে নিম্ন আদালত
অভিযুক্তকে দোষী সাব্যস্ত করে ৭ বছরের কারাদণ্ড দেয়। সেই নির্দেশকে চ্যালেঞ্জ করে
পঞ্জাব এবং হরিয়ানা হাই কোর্টের দ্বারস্থ হন যুবক। কিন্তু ২০১৪ সালে মামলার
শুনানিতে হাই কোর্টও নিম্ন আদালতের রায়কেই বহাল রাখে। তার পর সুপ্রিম কোর্টে যান
অভিযুক্ত। সম্প্রতি ওই মামলাটি শোনে বিচারপতি
সঞ্জয়কৃষ্ণ কৌল, বিচারপতি সিটি রবিকুমার এবং বিচারপতি সুধাংশু ধুলিয়ার ডিভিশন বেঞ্চ। ডিভিশন
বেঞ্চ জানিয়েছে, যে সময় ধর্ষণের অভিযোগ ওঠে, তখন নির্যাতিতার বয়স ছিল ১৬ বছরের বেশি। যৌন সম্মতির বয়স
১৬ থেকে ১৮ বছর হয় ২০১২ সালে। আদালতের পর্যবেক্ষণ, ‘‘প্রথমত ঘটনার সময় নির্যাতিতার বয়স
যে ১৬ বছরের কম ছিল, সেই দাবি প্রমাণিত হয়নি। তা ছাড়া, যিনি নির্যাতিতা বলে দাবি করছেন, তাঁর অসম্মতিতে
সম্পর্ক হয়েছিল কি না, তা-ও স্পষ্ট নয়।’’ তার পরেই অভিযুক্তকে বেকসুর খালাস
করে দিয়েছে সুপ্রিম কোর্ট।"
"মুদির সামগ্রী সরবরাহ করতে গিয়ে
ফ্ল্যাটে ঢুকে এক মহিলাকে ধর্ষণের অভিযোগ উঠল উত্তরপ্রদেশের গ্রেটার নয়ডায়।  পুলিশ সূত্রে খবর, গ্রেটার নয়ডার
আবাসন থেকে অ্যাপের মাধ্যমে মুদির সামগ্রীর অর্ডার দিয়েছিলেন ওই মহিলা। সেই সামগ্রী
নিয়ে সরবরাহ করতে ওই আবাসনে যান সুমিত সিংহ নামে এক ডেলিভারি বয়। সামগ্রী সরবরাহ
করতে গিয়ে তিনি দেখেন, ফ্ল্যাটে মহিলা একাই রয়েছেন। অভিযোগ, তার পরই জোর করে
ফ্ল্যাটে ঢুকে পড়েন। তার পর মহিলাকে ধর্ষণ করে চম্পট দেন। শুক্রবারের এই ঘটনার পর পুলিশের
কাছে ওই ডেলিভারি বয়ের নামে অভিযোগ দায়ের করেন মহিলা। সুমিতকে ধরতে বেশ কয়েকটি দল
গঠন করে নয়ডা পুলিশ। কিন্তু কিছুতেই তাঁর নাগাল পাওয়া যাচ্ছিল না। শনিবার গোপন
সূত্রে পুলিশ খবর পায়, গ্রেটার নয়ডায় নিজের বাড়িতেই আত্মগোপন করে রয়েছেন সুমিত। তার পরই পুলিশের একটি দল সেখানে পৌঁছয়। সুমিতের বাড়ি ঘিরে ফেলে তারা। সুমিতকে
আত্মসমর্পণ করতে বলা হয়। কিন্তু সুমিত তা না করে পালিয়ে যাওয়ার চেষ্টা করেন। তাঁকে
এক পুলিশকর্মী ধরতে গেলে তাঁর কোমর থেকে পিস্তল ছিনিয়ে নিয়ে পুলিশের দলটিকে লক্ষ্য
করে গুলি চালাতে শুরু করেন। তাঁকে ধরতে পুলিশের বিশেষ বাহিনী পৌঁছয় সুমিতের বাড়িতে।
তল্লাশি চালিয়ে সুমিতকে খুঁজে বার করা হয়। আবার পুলিশকে লক্ষ্য করে গুলি চালানো
শুরু করায় শেষমেশ সুমিতকে বাগে আনতে পাল্টা গুলি চালায় পুলিশও। সুমিতের পায়ে গুলি
করা হয়। আহত অবস্থায় তাঁকে উদ্ধার করে হাসপাতালে ভর্তি করানো হয়। "
"দশেরার মেলা দেখতে গিয়ে ধর্ষিতা হল
১৫ বছরের কিশোরী। সে তার দুই ভাইয়ের সঙ্গে মেলায় গিয়েছিল। অভিযোগ, সেখান থেকে
দু’জন তাকে অপহরণ করে এবং একটি ফাঁকা স্থানে নিয়ে গিয়ে ধর্ষণ করে। অভিযুক্তেরাও
নাবালক। গুরুতর জখম অবস্থায় কিশোরীকে ফেলে রেখে পালায় ওই দুই কিশোর। ঘটনাটি উত্তরপ্রদেশের কানপুরের।
দশেরা উপলক্ষে সেখানে একটি মেলা বসেছিল। সেখানেই বৃহস্পতিবার দুই ভাইকে নিয়ে
গিয়েছিল কিশোরী। অভিযোগ, মেলা থেকে বাড়ি ফেরার সময় দুই কিশোর বাইকে করে আসে এবং
তাকে তুলে নিয়ে যায়। একটি পরিত্যক্ত স্থানে কিশোরীকে নিয়ে গিয়ে ধর্ষণ করা হয়। ধর্ষিতার পরিবার সূত্রে খবর,
কিশোরীকে খুঁজে পান তার কাকা। তিনিই বাড়িতে খবর দেন এবং পুলিশের কাছে অভিযোগ
দায়ের করেন। অভিযোগ, পুলিশ প্রথমে তাঁদের ধর্ষণের এফআইআর গ্রহণ করতে চায়নি।
শ্লীলতাহানি হিসাবে ঘটনাটিকে দেখানোর চেষ্টা করা হয়েছিল। কিশোরী জানিয়েছে, পুলিশ
তাকে তার সম্মানের কথা স্মরণ করিয়ে ধর্ষণের অভিযোগ দায়ের না করার পরামর্শ দেয়।
পুলিশ এ-ও বলে, অভিযুক্তেরা নাবালক। তাই ধর্ষণের অভিযোগ দায়ের করলেও তিন মাসের
মধ্যেই তারা ছাড়া পেয়ে যাবে।  পুলিশ অবশ্য নির্যাতিতার পরিবারের
এই অভিযোগ অস্বীকার করেছে। তারা জানিয়েছে, কিশোরীর স্বাস্থ্য পরীক্ষার রিপোর্টের
জন্য তারা অপেক্ষা করছে। রিপোর্ট এলে সেই অনুযায়ী ধর্ষণের অভিযোগ যোগ করা হবে।"
"নাবালিকাকে ধর্ষণের অভিযোগে এক যুবককে ২০ বছরের সশ্রম
কারাদণ্ডের পাশাপাশি ২৫ হাজার টাকা জরিমানা অনাদায়ে ৬ মাসের অতিরিক্ত কারাদণ্ডের
নির্দেশ দিল পশ্চিম মেদিনীপুর পকসো আদালত। পকসো আইনের ৬ ধারায় বুধবার রাজু মাহাতো
নামে ওই যুবককে দোষী সাব্যস্ত করেন বিচারক।  অ্যাডিশনাল পাবলিক প্রসিকিউটর তথা পকসো আদালতের স্পেশাল পিপি
গৌতম মল্লিক বলেন, ‘‘গত ২০১৫ সালের ১৬ ফেব্রুয়ারি ঝাড়গ্রাম
থানা এলাকায় পাঁচ বছরের এক নাবালিকা তার ঠাকুমার সাথে বাড়ির বারান্দায় ঘুমিয়ে
ছিল। সেই সময় ডেকরেটার ব্যবসায়ী রাজু মাহাতো ওই নাবালিকাকে বাড়ি থেকে তুলে
নিয়ে গিয়ে পাশের জঙ্গলে ধর্ষণ করে।’’ আইনজীবী জানান, রক্তাক্ত, অর্ধনগ্ন ও
অচৈতন্য অবস্থায় জঙ্গল থেকে উদ্ধার করে পুলিশ ও পরিবারের লোকজন। ঝাড়গ্রাম মহিলা
থানায় নাবালিকার বাবা অভিযোগ জানালে পুলিশ তদন্তে নেমে রাজুকে গ্রেফতার করে।
নাবালিকা তার পরিবার চিকিৎসক-সহ ১৬ জন সাক্ষ্য গ্রহণ নেওয়ার পর বিচারক বৃহস্পতিবার
সাজা ঘোষণা করলেন।"
ব্যবধান ঠিক ১০ দিনের। মহিলাদের উপর নির্যাতন এবং খুনের ‘বিরলতম’ অপরাধে ফাঁসির সাজাপ্রাপ্তকে রেহাই দিল দেশের দুই হাই কোর্ট। গত ৬ অক্টোবর কলকাতা হাই কোর্ট ২০১৩ সালের কামদুনি ধর্ষণ এবং হত্যা মামলায় ফাঁসির সাজাপ্রাপ্ত তিন অপরাধীর ‘প্রাণরক্ষা করেছিল’। তাঁদের মধ্যে এক জন পেয়েছিলেন বেকসুর খালাস। সোমবার (১৬ অক্টোবর) ইলাহাবাদ হাই কোর্ট ২০০৬ সালে উত্তরপ্রদেশের নয়ডার নিঠারি হত্যা মামলার দুই মূল অপরাধী মণীন্দ্র সিংহ পান্ধের এবং সুরেন্দ্র কোহলির ফাঁসির সাজা রদ করল। গত ৬ অক্টোবর কলকাতা হাই কোর্টের বিচারপতি জয়মাল্য বাগচী এবং বিচারপতি অজয়কুমার গুপ্তের ডিভিশন বেঞ্চ কামদুনি মামলায় ফাঁসির সাজাপ্রাপ্ত সইফুল আলি এবং আনসার আলির সাজা বদলে আমৃত্যু কারাদণ্ড করে। পাশাপাশি, কলকাতা নগর ও দায়রা আদালতে (ব্যাঙ্কশাল কোর্ট) আর এক ফাঁসির সাজাপ্রাপ্ত আমিন আলি হাই কোর্টে বেকসুর খালাস পান। অন্য দিকে, নিম্ন আদালতে কামদুনি মামলায় যাবজ্জীবন জেলের সাজাপ্রাপ্ত ইমানুল ইসলাম, আমিনুর ইসলাম এবং ভোলানাথ নস্কর ১০ বছর জেল খাটার কারণে খালাস পান কলকাতা হাই কোর্ট থেকে। একই চিত্র সোমবার দেখা গিয়েছে ইলাহাবাদ হাই কোর্টেও নিঠারি কাণ্ডে পিঙ্কি সরকার ধর্ষণ ও হত্যা মামলায় গাজিয়াবাদের বিশেষ সিবিআই আদালতে ফাঁসির সাজাপ্রাপ্ত মণীন্দ্র সিংহ পান্ধের এবং তার পরিচারক সুরেন্দ্র কোহলিকে চরম দণ্ড থেকে রেহাই দেওয়া হয়েছে। আদালত সূত্রে খবর, সুরেন্দ্রকে ১২টি মামলায় এবং মণীন্দ্রকে দু’টি মামলায় বেকসুর ঘোষণা করেছে উচ্চ আদালত। তাতেই তাঁদের ফাঁসির সাজা রদ হল। নিঠারি কাণ্ডের ১৯টি মামলার মধ্যে যথেষ্ট প্রমাণের অভাবে তিনটি মামলা খারিজ হয়ে গিয়েছিল। বাকি ১৬টি মামলার মধ্যে সাতটিতে ফাঁসির সাজা দেওয়া হয় কোহলিকে। মণীন্দ্র অবশ্য মামলায় জামিনে ছাড়া পেয়েছিলেন। পরে পিঙ্কি খুনের মামলায় তাঁকে মৃত্যুদণ্ড দেওয়া হয়েছিল। ২০১৩ সালের ৭ জুন কলেজ থেকে ফেরার পথে এক ছাত্রীকে উত্তর ২৪ পরগনার কামদুনিতে ধর্ষণ করে নৃশংস ভাবে খুন করা হয়েছিল। সেই ঘটনা নিয়ে উত্তাল হয়ে ওঠে গোটা রাজ্য। দিল্লির নির্ভয়াকাণ্ডের মতো তার ঢেউ পৌঁছয় দেশের অন্যান্য প্রান্তেও। দোষীদের চরম সাজার দাবিতে শুরু হয় আন্দোলন। ধর্ষণ এবং হত্যাকাণ্ডের পরে মুখ্যমন্ত্রী মমতা বন্দ্যোপাধ্যায় কামদুনি গিয়ে বিক্ষোভের মুখে পড়েছিলেন।  প্রাথমিক ভাবে পুলিশ তদন্ত শুরু করলেও এর পরে ঘটনার তদন্তের ভার পায় সিআইডি। চার্জশিটে অভিযোগ আনা হয় ন’জনের বিরুদ্ধে। বিচারপ্রক্রিয়া চলাকালীন গোপাল নস্কর নামে এক অভিযুক্তের মৃত্যু হয়। ২০১৬ সালের ৩০ জানুয়ারি কলকাতার নগর দায়রা আদালতের (ব্যাঙ্কশাল কোর্ট) বিচারক সঞ্চিতা সরকার দোষী ছ’জনের শাস্তি ঘোষণা করেন। এদের মধ্যে সইফুল, আনসার এবং আমিনকে ফাঁসির সাজা দেওয়া হয়। বাকি তিন অপরাধী ইমানুল, আমিনুর এবং ভোলানাথের হয়েছিল যাবজ্জীবন জেলের সাজা। প্রমাণের অভাবে মুক্তি দেওয়া হয় অন্য দুই অভিযুক্ত রফিক গাজি এবং নুর আলিকে। গত ৬ অক্টোবর হাই কোর্টের রায়ে ছ’জন অপরাধীর মধ্যে চার জনই মুক্তি পেয়েছেন। ফাঁসি মকুব হয়েছে তিন জনের। কামদুনির ঘটনার প্রায় সাত বছর আগে নিঠারিকাণ্ড দেশ জুড়ে আলোচনার কেন্দ্রে এসেছিল। ২০০৫-২০০৬ সাল নাগাদ নিঠারিতে একের পর যুবতী, কিশোর-কিশোরী নিখোঁজ হতে শুরু করে। তার তদন্তে নেমে ২০০৬ সালের ২৯ ডিসেম্বর নিঠারির ব্যবসায়ী পান্ধেরের বাড়ি থেকে উদ্ধার হয় ১৯টি কঙ্কাল এবং কিছু দেহাবশেষ। এই ঘটনায় গোটা দেশ জুড়ে তোলপাড় শুরু হয়। পরে তদন্তে উঠে আসে, শিশু, কিশোর-কিশোরীদের উপর যৌন অত্যাচার চালিয়ে খুন করে তাদের দেহের অংশ প্রেসার কুকারে সেদ্ধ করে খেয়ে ফেলতেন পান্ধের এবং তাঁর বা়ড়ির পরিচারক সুরেন্দ্র। পান্ধেরের বাড়ি থেকে উদ্ধার হওয়া কঙ্কালগুলির মধ্যে একটি ছিল বাঙালি তরুণী পিঙ্কি সরকারের কঙ্কাল। অভিযোগ ছিল, যৌন নির্যাতনের পরে খুন করা হয়েছিল তাঁকে। পিঙ্কি খুনে সিবিআই তদন্তে উঠে আসে, বছর কুড়ির বাঙালি মেয়েটি মণীন্দ্রের বাড়িতে পরিচারিকার কাজে ঢুকেছিলেন। তদন্তকারী সংস্থা জানায়, সেখানে তাঁকে শারীরিক নির্যাতন করে খুন করা হয়। সুরেন্দ্র দোতলার কলঘরে তাঁকে খুন করেন। তার পর তাঁর মাথা কেটে বাকি দেহ প্রেশার কুকারে রান্না করে খেয়ে নেন বলে অভিযোগ ওঠে। ২০০৭ সালের এপ্রিলে পিঙ্কির জামাকাপড় শনাক্ত করেন তাঁর বাবা-মা। পরে সুরেন্দ্র নিজেই পিঙ্কির চটিজোড়া শনাক্ত করেন। তদন্তকারী সংস্থার দাবি, অন্য মামলাগুলিতেও তিনি নিজেই শিশুদের ধর্ষণ, খুন করে তাদের খেয়ে নেওয়ার কথা স্বীকার করেছিলেন। বিশেষ সিবিআই আদালত সুরেন্দ্র এবং তাঁর মালিক পান্ধেরের অপরাধকে ‘বিরলের মধ্যে বিরলতম’ বলে জানিয়ে প্রাণদণ্ড দিলেন সোমবার তাতে সিলমোহর দিল না ‘ইলাহাবাদ হাই কোর্ট’।
নিঠারিকাণ্ড। ভারতের বুকে ঘটে যাওয়া হাড়হিম করা ঘটনাগুলির মধ্যে অন্যতম। এই কাণ্ডে শারীরিক নির্যাতন, খুন, নরমাংস ভক্ষণ এবং শবদেহের সঙ্গে সঙ্গমের মতো একাধিক জঘন্য অপরাধের অভিযোগ ছিল। অপরাধের নৃশংসতা এবং বিরল প্রকৃতির কারণে মামলাটি বহু দিন ছিল সংবাদমাধ্যমের শিরোনামে। 
"স্কুল থেকে বাড়ি ফেরার পথে পঞ্চম
শ্রেণির এক ছাত্রীকে বাড়িতে পৌঁছে দেওয়ার নামে তুলে নিয়ে গিয়ে ধর্ষণের অভিযোগ উঠল
মধ্যপ্রদেশে। শনিবার ঘটনাটি ঘটেছে রীবা জেলায়।  পুলিশ জানিয়েছে, এই ঘটনায় অঞ্জনি
কেবাত নামে এক যুবককে গ্রেফতার করা হয়েছে। প্রাথমিক ভাবে পুলিশ জানতে পেরেছে,
কিশোরী যে গ্রামে থাকে, সেখানেই থাকেন অভিযুক্ত। গ্রামটি উত্তরপ্রদেশের সীমানালাগোয়া। অন্য দিনের মতো শনিবারও হেঁটে
বাড়ি ফিরছিল কিশোরী। পথে কেবাতের সঙ্গে দেখা হয় তার। কেবাতই তাকে গাড়ি করে বাড়ি
পৌঁছে দেওয়ার প্রস্তাব দেন বলে অভিযোগ।  পুলিশের কাছে কিশোরী জানিয়েছে,
কেবাতের কথামতো তার গাড়িতে উঠে বসে সে। অভিযোগ, তার পরই কেবাত কিশোরীকে বাড়ির
পথে না নিয়ে গিয়ে অন্য পথ পথ ধরেন। একটি নির্জন জায়গায় নিয়ে গিয়ে তাকে ধর্ষণ করেন বলে অভিযোগ।
তার পর কিশোরীকে আবার গাড়িতে বসিয়েই গ্রামে ছেড়ে দিয়ে পালিয়ে যান কেবাত। কিশোরী সেখান থেকে বাড়ি ফিরে তার পরিবারকে সমস্ত ঘটনা
জানায়। কন্যার মুখে এই ঘটনা শুনে তাকে দ্রুত হাসপাতালে নিয়ে যান পরিবারের সদস্যরা।
হাসপাতাল থেকেই পুলিশকে খবর দেওয়া হয়।  কিশোরীর পরিবার পুলিশের কাছে
ধর্ষণের কাছে অভিযোগ দায়ের করে। হাসপাতাল সূত্রে খবর, কিশোরীর যৌনাঙ্গে আঘাতের
চিহ্ন মিলেছে। তবে তার অবস্থা স্থিতিশীল। কিশোরীর বর্ণনা মতো অভিযুক্তের খোঁজ শুরু
করে পুলিশ। রবিবার রীবা থেকেই কেবাতকে গ্রেফতার করা হয়েছে জানিয়েছেন পুলিশ সুপার
বিবেক সিংহ। অভিযুক্তের বিরুদ্ধে পকসো আইনে মামলা রুজু করা হয়েছে।"
"মেয়ের উপর নাকি ‘ভর’ হয়েছে। তাই
তান্ত্রিকের পরামর্শ মতো কন্যাকে তাঁর হাতে তুলে দিয়েছিলেন বাবা-মা। ভূত
তাড়ানোর নাম করে তরুণীকে ধর্ষণ করার অভিযোগ উঠেছে সেই তান্ত্রিকের বিরুদ্ধে।
তাঁকে গ্রেফতার করেছে পুলিশ।  ঘটনাটি উত্তরপ্রদেশের ভদোহী জেলার
সিতামারহি এলাকার। ১৮ বছরের কন্যাকে নিয়ে মির্জ়াপুর থেকে কিছু দিন আগে ওই এলাকায়
এসেছিলেন দম্পতি। সেখানেই তাঁদের দেখা হয় ৫২ বছরের প্রৌঢ়ের সঙ্গে। দম্পতি পুলিশকে
জানান, ওই প্রৌঢ় তাঁদের কাছে নিজেকে তান্ত্রিক বলে পরিচয় দিয়েছিলেন। তিনিই
জানিয়েছিলেন, তাঁদের কন্যার উপর ‘ভর’ হয়েছে। তাঁর শরীর থেকে ‘ভূত’ তাড়ানো প্রয়োজন। এর জন্য ওই
পরিবারের কাছ থেকে পারিশ্রমিক হিসাবে চার হাজার টাকাও তিনি নেন বলে অভিযোগ। তান্ত্রিকের কথা বিশ্বাস করে
কন্যাকে তাঁর কাছে পাঠিয়েছিলেন ওই দম্পতি। অভিযোগ, বাইকে করে তরুণীকে একটি মন্দিরের
পিছনের পরিত্যক্ত ঘরে নিয়ে যান প্রৌঢ়। সেখানে তিন ঘণ্টা ধরে তাঁকে ধর্ষণ করা হয়।
পরে তরুণীকে আবার আসতেও বলেন তিনি। ঘটনার কথা অন্য কাউকে বললে তরুণীকে প্রাণে মেরে
ফেলার হুমকিও দেওয়া হয় বলে অভিযোগ।  বাড়ি ফিরে সব কথা বাবা-মায়ের কাছে
জানান ওই তরুণী। তার পরেই তাঁরা পুলিশের দ্বারস্থ হন। অভিযোগের ভিত্তিতে প্রৌঢ়কে
গ্রেফতার করা হয়েছে। তাঁর বিরুদ্ধে ভারতীয় দণ্ডবিধির একাধিক ধারায় অপহরণ, ধর্ষণ, প্রতারণার
মামলা রুজু হয়েছে। পুলিশ জানিয়েছে, তরুণীর স্বাস্থ্য পরীক্ষা করে ধর্ষণের প্রমাণ মিলেছে। ধৃতকে
জিজ্ঞাসাবাদ করা হচ্ছে। ধর্ষিতার লিখিত বিবৃতি আদালতে জমা দিয়েছে পুলিশ।"
"হঠাৎ করেই ভীষণ শরীর খারাপ মেয়ের। চিকিৎসকের কাছে নিয়ে
যেতেই মাথায় আকাশ ভেঙে পড়ল মায়ের! চিকিৎসক পরীক্ষা করে জানালেন, তাঁর ১৩ বছরের
কন্যা অন্তঃসত্ত্বা! এর পরেই সব ঘটনা মাকে খুলে বলে নাবালিকা। জানায়, বাবা তাকে
ধর্ষণ করেছে। সব শুনে স্বামীর বিরুদ্ধে থানায় লিখিত অভিযোগ দায়ের করেন স্ত্রী।
তার ভিত্তিতে ইতিমধ্যেই অভিযুক্ত বাবাকে গ্রেফতার করেছে পুলিশ। মুর্শিদাবাদের সুতি
থানা এলাকার ঘটনা।   পুলিশ সূ্ত্রে খবর, অভিযুক্ত বাবা ভিন্‌রাজ্যে নির্মাণ
শ্রমিকের কাজ করেন। মাস কয়েক আগেই বাড়িতে ফিরেছেন। তাঁর ছয় সন্তান রয়েছে। সেই
বাবার বিরুদ্ধে ধর্ষণের অভিযোগ তুলেছে তাঁর একমাত্র কন্যা। নাবালিকা অষ্টম শ্রেণির
ছাত্রী। তার অভিযোগ, তাকে দিনের পর দিন ধর্ষণ করা হয়েছে। সে কথা কাউকে বললে প্রাণে
মারারও হুমকি দিয়েছেন বাবা। নাবালিকার মা থানায় জানিয়েছেন, বুধবার অসুস্থ বোধ করছিল
তার মেয়ে। তাকে স্থানীয় স্বাস্থ্যকেন্দ্রে নিয়ে যেতেই মা জানতে পারেন, মেয়ে তিন
মাসের অন্তঃসত্ত্বা।  জঙ্গিপুর পুলিশ জেলার সুপার আনন্দ রায় জানিয়েছেন, ‘‘অভিযুক্তের
বিরুদ্ধে পকসো আইনে মামলা রুজু করা হয়েছে। অভিযুক্তকে
গ্রেফতার করে তদন্ত চলছে।’’"
"কামদুনিকাণ্ডে ‘সঠিক’ বিচার পেতে এ বার দিল্লি গেলেন মৌসুমী কয়াল, টুম্পা
কয়ালরা। বুধবার সকালের বিমানে টুম্পা, মৌসুমীদের সঙ্গে করে
দিল্লি নিয়ে গেলন বিজেপি নেতা শঙ্কুদেব পণ্ডা। রাজধানীতে পৌঁছে আইনজীবীর সঙ্গে কথা
বলে হাই কোর্টের রায়কে চ্যালেঞ্জ করে সিপ্রিম কোর্টে পিটিশন দাখিল করবেন বলে
জানিয়েছেন তাঁরা। রাজ্য সরকার হাই কোর্টের রায়কে চ্যালেঞ্জ করে শীর্ষ
আদালতে যাওয়ার পরেও কেন আলাদা ভাবে মামলা করার ভাবনা? টুম্পা,
মৌসুমীরা বলছেন— রাজ্যের ভূমিকায় আস্থা রাখতে
না-পেরেই এই সিদ্ধান্ত। অন্য দিকে তৃণমূল মনে করছে, বিজেপি কামদুনিকে
নিয়ে রাজনীতি করতে চাইছে বলেই এই দিল্লিযাত্রা। টুম্পা, মৌসুমীদের
সঙ্গে দিল্লি গিয়েছেন প্রদীপ মুখোপাধ্যায়ও। তিনি কামদুনি গ্রামের প্রাথমিক স্কুলে
শিক্ষকতা করতেন। ২০১৩ সালে ওই ঘটনার সময়ে তাঁকেও প্রতিবাদী মুখ হিসাবে দেখা
গিয়েছিল। ২০১৩ সালে উত্তর ২৪ পরগনার কামদুনিতে ধর্ষণ ও খুনের
ঘটনায় তোলপাড় হয়েছিল বাংলা। সেই মামলায় নিম্ন আদালতে দোষী সাব্যস্তদের কারও কারও
শাস্তি উচ্চ আদালতে মকুব হয়ে গিয়েছে বা কমে গিয়েছে সম্প্রতি। নিম্ন আদালতে ফাঁসির
সাজাপ্রাপ্ত এক আসামিকে বেকসুর খালাসও করে দিয়েছে হাই কোর্ট। এর পর আবার কামদুনিকে
ঘিরে নতুন করে আন্দোলিত হচ্ছে রাজ্য রাজনীতি। ইতিমধ্যে মুখ্যমন্ত্রী মমতা
বন্দ্যোপাধ্যায়ের নির্দেশে রাজ্য সরকার সুপ্রিম কোর্টে মামলা দায়ের করেছে। এ বার
পৃথক ভাবে মামলা করতে দিল্লি গেলেন মৌসুমী, টুম্পারা।  বিধবার দিল্লি উড়ে যা‌ওয়ার আগে বিমানবন্দরে মৌসুমী
বলেন, ‘‘হাই কোর্টের রায়ের পর আমাদের মন ভেঙে গিয়েছে। আমরা যাচ্ছি
সুপ্রিম কোর্টে। কিন্তু জানি না, আদৌ সঠিক বিচার পাব কি না!’’
টুম্পা বলেন, ‘‘রাজ্য সরকার এখন গিয়েছে
সুপ্রিম কোর্টে। শুনছি কপিল সিব্বলকে আইনজীবী হিসাবে দাঁড় করাবেন। কিন্তু এত দিন
সরকার কী করছিল? রাজ্য সরকার আইনের ফাঁক তৈরি করেছিল। এখন
অপরাধীরা মুক্তি পেয়ে যাওয়ার পর রাজ্য সরকার সুপ্রিম কোর্টে দৌড়চ্ছে।’’ শঙ্কুর কথায়, ‘‘রাজ্য সরকারের কাছে সুযোগ ছিল
অপরাধীরা যাতে ছাড়া না-পায় তা নিশ্চিত করা। কিন্তু তা হয়নি।’’ তৃণমূল মনে করছে, বিজেপির রাজনীতির
ফাঁদে পা দিয়ে ফেলছেন কামদুনির অনেকে। দলের অন্যতম মুখপাত্র অরূপ চক্রবর্তী বলেন,
‘‘সিআইডি যথাযথ তদন্ত করেছিল বলেই ফাস্ট ট্র্যাক কোর্টে দোষীদের
ফাঁসির সাজা হয়েছিল। আবার রাজ্য সরকারের সদিচ্ছা রয়েছে বলেই দু’দিন আগে সুপ্রিম কোর্টে গিয়েছে, কপিল সিব্বলের মতো
আইনজীবীকে দাঁড় করিয়েছে। অন্য দিকে কামদুনির প্রতিবাদীদের হয়ে যে আইনজীবী
হাই কোর্টে সওয়াল করলেন, তিনি বিশ্ব হিন্দু পরিষদের
সহ-সভাপতি। ফলে বোঝাপড়াটা বুঝতে অসুবিধা হচ্ছে না।’’  কামদুনির ধর্ষণ এবং খুনের মামলায় গত শুক্রবার রায়
ঘোষণা করে কলকাতা হাই কোর্ট। এই মামলায় যে তিন জনের ফাঁসির নির্দেশ দিয়েছিল
নিম্ন আদালত, তাদের মধ্যে এক জনকে বেকসুর খালাস
করে উচ্চ আদালত। বাকি দু’জনের সাজা কমিয়ে আমৃত্যু কারাদণ্ড
দেওয়া হয়। পাশাপাশি আরও চার দোষী সাব্যস্তের সাজা মকুব করে কলকাতা হাই কোর্টের
বিচারপতি জয়মাল্য বাগচী এবং বিচারপতি অজয়কুমার গুপ্তের ডিভিশন বেঞ্চ। হাই কোর্টের সেই রায়ে স্থগিতাদেশ চেয়ে সোমবার
সুপ্রিম কোর্টে গিয়েছে রাজ্য। বিচারপতি বিআর গভাইয়ের নেতৃত্বাধীন চার বিচারপতির
বেঞ্চে রাজ্য মামলা দায়ের করেছে। সুপ্রিম কোর্টের বেঞ্চ রাজ্যের বক্তব্য শোনার
পর সোমবার বলে, আগে এই মামলার সব পক্ষের বক্তব্য
শুনতে চায় তারা। তার পর স্থগিতাদেশ নিয়ে সিদ্ধান্ত হবে। একই সঙ্গে যে ফাঁসির
সাজাপ্রাপ্তকে বেকসুর খালাস করেছিল হাই কোর্ট, তাঁর কাছেও
জানতে চাওয়া হয়েছে, কেন তাঁর বিরুদ্ধে কোনও পদক্ষেপ করা হবে
না? উত্তর দেওয়ার জন্য সাত দিন সময় বেঁধে দিয়েছে সুপ্রিম
কোর্ট। বেঞ্চ জানিয়েছে, আগামী সোমবার মামলাটির পরবর্তী
শুনানি হবে।"
তথ্যপ্রযুক্তি কর্মীকে গণধর্ষণের ঘটনার পরে এ বার এক নাবালিকাকে ধর্ষণের অভিযোগ দায়ের করা হয়েছে নিউ টাউনের টেকনো সিটি থানায়। ১৪ বছরের ওই কিশোরীকে লাগাতার ধর্ষণ ও নানা ভাবে ভয় দেখানোর অভিযোগে এক বাংলাদেশি নাগরিককে গ্রেফতার করেছে টেকনো সিটি থানার পুলিশ। ধৃতের নাম সোহেল রানা। ঘটনাটি ঘটেছে নিউ টাউনের বালিগড়ি এলাকায়। ধৃত যুবকের বিরুদ্ধে পকসো আইনে মামলা রুজু করেছে পুলিশ। তদন্তকারীরা জানান, অভিযুক্ত যুবক বাংলাদেশের নাগরিক। বালিগড়িতে ওই কিশোরীর বাড়িতে সে ভাড়া থাকত। অভিযোগ, মেয়েটিকে সে বিভিন্ন সময়ে ধর্ষণ করেছে। এমনকি, ঘটনার কথা কাউকে জানালে মেয়েটির ক্ষতি হয়ে যাবে, এমন হুমকিও সে দিত বলে তদন্তে জেনেছে পুলিশ। সোমবার নির্যাতিতা কিশোরীর পরিবার টেকনো সিটি থানায় অভিযোগ দায়ের করলে পুলিশ সোহেলকে গ্রেফতার করে। এই ঘটনা নিয়ে অবশ্য ওই কিশোরীর পরিজনদের তরফে কিছু জানাতে চাওয়া হয়নি। তাঁরা এ বিষয়ে কোনও ভাবেই মুখ খুলতে রাজি নন বলে জানিয়ে দেন। পুলিশি সূত্রের খবর, ঘটনাটি ঘটার পরে ওই কিশোরী পুরো বিষয়টি প্রথমে নিজের দিদিকে জানায়। তার দিদির উদ্যোগেই এর পরে পরিবারের লোকজন থানায় গিয়ে লিখিত অভিযোগ দায়ের করেন। উল্লেখ্য, গত শনিবার টেকনো সিটি থানা এলাকাতেই গণধর্ষণের শিকার হন এক তথ্যপ্রযুক্তি কর্মী।
"কামদুনিকাণ্ডে হাইকোর্টের
রায়ের প্রতিবাদে মঙ্গলবার নাগরিক মিছিল হল কলকাতায়। সেই মিছিলে হাঁটলেন সমাজের
বিভিন্ন অংশের মানুষ। ছিলেন কামদুনির বহু সাধারণ মানুষও। একাধিক মহিলা সংগঠনের
কর্মীরা যোগ দিয়েছিলেন মঙ্গলবারের মিছিলে। ১০ বছর আগে কামদুনির ধর্ষিতা, মৃতা তরুণীর বান্ধবী মৌসুমী কয়াল ও টুম্পা
কয়ালরাও মিছিলে যোগ দিয়ে জানান, তাঁরা পৃথক ভাবে সুপ্রিম
কোর্টে গিয়ে সাজা মকুবের বিরুদ্ধে আবেদন করবেন।
 
কামদুনির ধর্ষণ এবং খুনের মামলায় গত শুক্রবার রায়
ঘোষণা করে কলকাতা হাই কোর্ট। এই মামলায় যে তিন জনের ফাঁসির নির্দেশ দিয়েছিল
নিম্ন আদালত, তাদের মধ্যে
এক জনকে বেকসুর খালাস করে উচ্চ আদালত। বাকি দু’জনের সাজা
কমিয়ে আমৃত্যু কারাদণ্ড দেওয়া হয়। পাশাপাশি আরও চার দোষী সাব্যস্তের সাজা মকুবও
করে কলকাতা হাই কোর্টের বিচারপতি জয়মাল্য বাগচী এবং বিচারপতি অজয়কুমার গুপ্তের
ডিভিশন বেঞ্চ। 
সেই নির্দেশকে চ্যালেঞ্জ করে সোমবার সুপ্রিম কোর্টে
গিয়েছিল রাজ্য। বিচারপতি বিআর গভাইয়ের নেতৃত্বাধীন চার বিচারপতির বেঞ্চে রাজ্য
মামলা দায়ের করেছে। সুপ্রিম কোর্টের বেঞ্চ রাজ্যের বক্তব্য শোনার পর সোমবার বলে, আগে এই মামলার সব পক্ষের বক্তব্য
শুনতে চায় তারা। তার পর স্থগিতাদেশ নিয়ে সিদ্ধান্ত হবে। একই সঙ্গে যে ফাঁসির
সাজাপ্রাপ্তকে বেকসুর খালাস করেছিল হাই কোর্ট, তাঁর
কাছেও জানতে চাওয়া হয়েছে, কেন তাঁর বিরুদ্ধে কোনও
পদক্ষেপ করা হবে না? উত্তর দেওয়ার জন্য সাত দিন সময় বেঁধে
দিয়েছে সুপ্রিম কোর্ট। বেঞ্চ জানিয়েছে, এক সপ্তাহ পর
আবার মামলাটি শুনবে সুপ্রিম কোর্ট।
 
ফাঁসির আসামীকে বেকসুর খালাস করে দেওয়া বিরলতম
নির্দেশ বলেই মত আইনজ্ঞদের অনেকের। ওই রায়ের পরেই ক্ষোভে ফেটে পড়েছিল কামদুনি।
নাগরিক মিছিলে আসা অনেকেই মঙ্গলবার বলেন, রাজ্য সরকারের পুলিশই লঘু করে চার্জ তৈরি করেছিল। যে কারণে অপরাধীরা
মুক্তি পেয়েছে। মৌসুমী বলেন, ‘‘আমাদের রাজ্যের উপর ভরসা
নেই। আমরা মঞ্চ গড়ে সুপ্রিম কোর্টে যাব।’’"
কামদুনি নিয়ে কলকাতা হাই কোর্টের রায়ে রাজ্যে আইন-শৃঙ্খলা বিঘ্নিত হতে পারে— তাই সেই রায়ে স্থগিতাদেশ চাইল রাজ্য। সোমবার সকালেই এ ব্যাপারে সুপ্রিম কোর্টে একটি বিশেষ  আবেদন করে পশ্চিমবঙ্গ সরকার। সেই মামলা জরুরি ভিত্তিতে শোনা হয় শীর্ষ আদালতের চার বিচারপতির বেঞ্চে। সুপ্রিম কোর্ট এখনই হাই কোর্টের নির্দেশে স্থগিতাদেশ না দিলেও কয়েকটি নির্দেশ দিয়েছে। সেই সঙ্গে বেঁধে দিয়েছে সময়ও।   কামদুনির ধর্ষণ এবং খুনের মামলায় গত শুক্রবার রায় ঘোষণা করে কলকাতা হাই কোর্ট। এই মামলায় যে তিন জনের ফাঁসির নির্দেশ দিয়েছিল  নিম্ন আদালত, তাদের মধ্যে এক জনকে বেকসুর খালাস করে হাই কোর্ট। বাকি দু’জনের সাজা কমিয়ে আমৃত্যু কারাদণ্ড দেওয়া হয়। পাশাপাশি আরও চার দোষী সাব্যস্তের সাজা মকুবও করে কলকাতা হাই কোর্টের বিচারপতি জয়মাল্য বাগচী এবং বিচারপতি অজয়কুমার গুপ্তের ডিভিশন বেঞ্চ। সেই নির্দেশকে চ্যালেঞ্জ করেই সোমবার সুপ্রিম কোর্টে গিয়েছিল রাজ্য। কেন ওই স্থগিতাদেশ চাওয়া হচ্ছে তার যুক্তি হিসাবে রাজ্য  জানায়, এই ধরনের অপরাধের অপরাধী বেকসুর খালাস পেলে রাজ্যে আইন- শৃঙ্খলার সমস্যা হবে, তাই হাই কোর্টের রায়ে অবিলম্বে স্থগিতাদেশ দেওয়া হোক। তার পরও অবশ্য সোমবার শীর্ষ আদালত হাই কোর্টের রায়ে স্থগিতাদেশ দেয়নি।  মামলাটি শুনানির জন্য ওঠে বিচারপতি বি আর গভাইয়ের নেতৃত্বাধীন চার বিচারপতির বেঞ্চে। সুপ্রিম কোর্টের বেঞ্চ রাজ্যের বক্তব্য শোনার পর সোমবার বলে,  আগে এই মামলার সব পক্ষের বক্তব্য শুনতে চায় তারা। তার পর স্থগিতাদেশ নিয়ে সিদ্ধান্ত হবে। একই সঙ্গে যে ফাঁসির সাজাপ্রাপ্তকে বেকসুর খালাস করেছিল হাই কোর্ট, তাঁর কাছেও জানতে চাওয়া হয়েছে, কেন তাঁর বিরুদ্ধে কোনও পদক্ষেপ করা হবে না? উত্তর দেওয়ার জন্য সাত দিন সময় বেঁধে দিয়েছে সুপ্রিম কোর্ট। বেঞ্চ জানিয়েছে, এক  সপ্তাহ পর আবার মামলাটি শুনবে সুপ্রিম কোর্ট।   রাজ্যের তরফে সোমবার সুপ্রিম কোর্টে সওয়াল করছিলেন প্রবীণ আইনজীবী কপিল সিব্বল এবং আইনজীবী গোপাল শঙ্করনারায়ণ। তাঁরাই সুপ্রিম কোর্টকে জানান, ধর্ষণের ঘটনায় ফাঁসির সাজা প্রাপ্ত এক আসামীকে বেকসুর খালাস করেছে হাই কোর্ট। সেই সঙ্গে নিম্ন আদালতে যাবজ্জীবন কারাদণ্ডপ্রাপ্তেরও সাজা মকুব করেছে হাই কোর্ট। ঘটনাটির গুরুত্ব এবং ভয়াবহতার কথা মনে করিয়ে দিয়ে রাজ্যের তরফে আইনজীবীরা বলেছিলেন, এমন একটি মামলার দোষীদের যদি ছেড়ে দেওয়া হয় তবে রাজ্যে অশান্তি তৈরি হবে।  উল্লেখ্য, গত শুক্রবারের ওই রায়ের পর কামদুনির ধর্ষিতার দুই বন্ধু এবং তাঁর পরিবার নিজেদের হতাশার কথা জানিয়েছিলেন। এমনকি, এ-ও বলেছিলেন, ‘‘এ রাজ্যে আর সুবিচারের আশা নেই আমাদের।’’ কিন্তু রাজ্যের তরফে এর পর জানিয়ে দেওয়া হয়, হাই কোর্টের রায়কে চ্যালেঞ্জ করে তারা সুপ্রিম কোর্টে যাবে। এ ব্যাপারে সমস্ত দিক খতিয়ে দেখার দায়িত্বও দেওয়া হয় রাজ্যের গোয়েন্দা সংস্থা সিআইডিকে। সোমবার, হাই কোর্টের রায় ঘোষণার ঠিক তিন দিনের মাথায় এ নিয়ে বিশেষ আবেদন করা হয় সুপ্রিম কোর্টের চার বিচারপতির বেঞ্চে।  ২০১৩ সালে ঘটেছিল কামদুনির ঘটনা। নৃশংস ওই ঘটনার বিচারে তিন দোষী সাব্যস্ত সইফুল আলি, আনসার আলি, আমিন আলিকে ফাঁসির সাজা দেয় নিম্ন আদালত। যাবজ্জীবন কারাদণ্ড দেওয়া হয় ইমানুল ইসলাম, আমিনুল ইসলাম এবং ভোলানাথ নস্করকে। গত শুক্রবার সাইফুল এবং আনসারকে আমৃত্যু কারাদণ্ড দিয়ে বাকিদের সাজা মকুব করে কলকাতা হাই কোর্ট। 
যৌন আঘাত বা ক্ষতের অনুপস্থিতি ধর্ষণ না হওয়ার প্রমাণ হিসেবে কাজে লাগতে পারে না, ব্রিটেনের একটি সাম্প্রতিক সমীক্ষা এই সিদ্ধান্তে আরও একবার সিলমোহর দিল। ইক্লিনিকাল মেডিসিন জার্নালে বার্মিংহাম বিশ্ববিদ্যালয় এবং গ্লাসগো-লিভারপুল-ব্রিস্টল শহরের ব্রিটেনের জাতীয় স্বাস্থ্য পরিষেবা বিশেষজ্ঞেরা মিলে সম্প্রতি তাঁদের এই সমীক্ষা রিপোর্ট প্রকাশ করেছেন। এই সমীক্ষায় তিন হাজারেরও বেশি মহিলার গত ৩০ বছরের মেডিক্যাল রিপোর্ট খতিয়ে দেখা হয়েছে। মহিলাদের মধ্যে ধর্ষিতারা যেমন ছিলেন, তেমনই ছিলেন স্বাভাবিক যৌনজীবনে অভ্যস্ত মহিলারা। তাঁদের মেডিক্যাল রিপোর্টের তুলনামূলক বিশ্লেষণ করে সমীক্ষকেরা দেখিয়েছেন, ধর্ষিতাদের ক্ষেত্রে অর্ধেকের বেশি মহিলার যৌন ক্ষত ছিল না। অন্য দিকে স্বাভাবিক যৌনজীবনে অভ্যস্ত মহিলাদের ৩০ শতাংশের দেহে যৌন ক্ষত রয়েছে। সুতরাং সমীক্ষকেরা বলছেন, যৌন ক্ষতের অনুপস্থিতি সম্মতির প্রমাণও নয়, সঙ্গমের অপ্রমাণও নয়। ধর্ষণকে কেন্দ্র করে যে নানা ‘মিথ’ চালু আছে, এই সমীক্ষা তার একটির মূলে অন্তত কুঠারাঘাত করবে বলে সমীক্ষকদের আশা। এ প্রসঙ্গে ভারতের ১৯৭২ সালের মথুরা ধর্ষণ মামলার কথা মনে করা যেতে পারে। সেখানে সুপ্রিম কোর্টে অভিযুক্ত দুই পুলিশ কনস্টেবল বেকসুর খালাস পেয়েছিল। ওই মামলার সওয়াল-জবাবে যৌন ক্ষতের অনুপস্থিতিকে ধর্ষণ প্রমাণ না হওয়ার অন্যতম বড় সাক্ষ্য হিসেবে ধরা হয়েছিল। এই রায়কে কেন্দ্র করে তার পরে আন্দোলন গড়ে ওঠে। ভারতে ধর্ষণ সংক্রান্ত আইনে বহু পরিবর্তন আসে ওই আন্দোলনের জেরেই।
আমেরিকার ক্যানসাস প্রদেশে পাঁচ বছরের এক শিশুকন্যাকে ধর্ষণ করে খুনের ঘটনায় মিকেল চেরি নামে এক ব্যক্তিকে গ্রেফতার করল পুলিশ। মিকেলকে ২০ লক্ষ ডলার জরিমানা করা হয়েছে। পুলিশ জানিয়েছে, ২১ ডিসেম্বরের মধ্যে তাকে আদালতে হাজিরকরা হবে। সংবাদমাধ্যমের তথ্য অনুযায়ী, জোয়ি ফেলিক্স নামে ওই শিশুর বাড়িতেই থাকত মিকেল। সম্প্রতি শিশুটির মা মিকেল ও শিশু-সহ সকলকে বাড়ি থেকে তাড়িয়ে দিয়ে নিজে দূরের একটি ক্যাম্পে চলে যান। এর পর থেকে স্থানীয়দের সাহায্য নিয়েই বেঁচেছিল জোয়ি। প্রতিবেশীরা জানিয়েছেন, জোয়ির শৈশব মোটেই ভাল ছিল না। প্রায়ই সে এসে খাবার চাইত। আশ্রয় খুঁজত। স্কুলেও যেত না সে। তার মা শিশুটির যত্ন নিতেন না। ২ অক্টোবর একটি পেট্রল পাম্পে তাকে গুরুতর জখম অবস্থায় উদ্ধার করা হয়। হাসপাতালে নিয়ে গেলে চিকিৎসকেরা তাকে মৃত বলে ঘোষণা করেন। জোয়ির মা মেয়েকে তাড়িয়ে দেওয়ার কথা, নির্যাতনের কথা কবুল করেছেন। জোয়ির মা আর মিকেলের মধ্যে কী ধরনের সম্পর্ক ছিল তা জানার চেষ্টা করছে পুলিশ।
কামদুনি মামলায় কলকাতা হাই কোর্টের রায়কে চ্যালেঞ্জ করতে চলেছে রাজ্য সরকার। এ ব্যাপারে দেশের শীর্ষ আদালতে যাওয়ার প্রস্তুতি ইতিমধ্যেই শুরু হয়ে গিয়েছে।  পরিকল্পনা চলছে পরিবারের সঙ্গে কথাবার্তারও। রাজ্যের হয়ে গোটা বিষয়টি দেখছে সিআইডি। রাজ্যের এই গোয়েন্দা সংস্থা সূত্রে খবর, এ নিয়ে আইনি পরামর্শও নেওয়ার কাজ শুরু করেছে রাজ্য।      কামদুনির ধর্ষণ এবং খুনের মামলায় দুই ধর্ষকের ফাঁসির সাজা খারিজ করে আমৃত্যু কারাদণ্ড দিয়েছে হাই কোর্ট। পাশাপাশি আরও চার দোষী সাব্যস্তের সাজা মকুবও করেছে কলকাতা হাই কোর্টের বিচারপতি জয়মাল্য বাগচী  এবং বিচারপতি অজয়কুমার গুপ্তের ডিভিশন বেঞ্চ।  শুক্রবারের এই রায়ের পর কামদুনির ঘটনায় ধর্ষিতার দুই বন্ধু এবং পরিবার তাঁদের হতাশার কথা জানিয়েছিলেন। এমনকি, এ-ও বলেছিলেন, এ রাজ্যে আর সুবিচারের আশা নেই। তার পরই জানা গেল হাই কোর্টের রায়কে মেনে নিচ্ছে না রাজ্যও। তারা সেই রায়কে চ্যালেঞ্জ করে সুপ্রিম কোর্টে যাবে।   এ বিষয়ে দায়িত্বে থাকা সিআইডি সূত্রে খবর, ডিআইজি স্তরের এক অফিসারের অধীনে একটি বিশেষ দল তৈরি করেছে সিআইডি। তারাই  বিষয়টি দেখছে।  শুক্রবার দুপুরে রায় ঘোষণা হয় কামদুনি ধর্ষণ এবং খুনের মামলায়। ২০১৩ সালের ওই নৃশংস ঘটনায় এর আগে ফাঁসির সাজা দিয়েছিল নিম্ন আদালত। সেই সাজা কমিয়ে হাই কোর্টের ডিভিশন বেঞ্চ জানায়, দোষী সাব্যস্ত সইফুল আলি এবং আনসার আলিকে আমৃত্যু কারাদণ্ড দেওয়া হল। এ ছাড়া আর এক ফাঁসির সাজাপ্রাপ্ত আমিন আলিকে বেকসুর খালাস করে হাই কোর্ট। নিম্ন আদালত আমৃত্যু জেলের সাজা দিয়েছিল আরও তিন দোষী সাব্যস্ত ইমানুল ইসলাম, আমিনুল ইসলাম এবং ভোলানাথ নস্করকে। ১০ বছর কারাবাস হয়ে গিয়েছে, এই যুক্তিতে তাদেরও সাজা মকুব করে আদালত। 
কামদুনির ধর্ষণ এবং খুনের মামলায় শুক্রবার কলকাতা হাই কোর্ট যে রায় দিয়েছে, তা নিয়ে ইতিমধ্যেই আলোচনা শুরু হয়েছে। কেউ এই রায়কে ইতিবাচক ভাবে দেখছেন। কেই আবার পুরোপুরি উচ্ছ্বাস প্রকাশ করতে পারছেন না। একটা সময়ে কামদুনি আন্দোলন সাংস্কৃতিক জগতের উপরেও গভীর প্রভাব ফেলেছিল। আদালতের রায়কে কী ভাবে দেখছে টলিপাড়া? কামদুনি আন্দোলনের সঙ্গে শুরু থেকেই ছিলেন অভিনেতা চন্দন সেন। শুক্রবার আদালত যে রায় দিয়েছে, তাতে তিনি খুশি। তাঁর কথায়, ‘‘যে বছর ২১ জুলাইয়ের সভা হল না, সেই বছর ২০ জুলাই কামদুনির জন্য মিছিলের আহ্বান করেছিলেন কবি শঙ্খ ঘোষ। সেখানে আমিও ছিলাম। আজ ওই দিনটা কিছুটা হলেও সার্থক হল।’’ একই সঙ্গে তাঁর গলায় কিছুটা হতাশাও ধরা পড়েছে। চন্দন বলছেন, ‘‘যারা সরাসরি এই ঘটনায় যুক্ত ছিল, তাদের মধ্যে প্রধান ব্যক্তিটি কিন্তু আজও বারাসত এলাকায় ঘুরে বেড়াচ্ছে। ব্যারাকপুর থেকে কাকদ্বীপ— অজস্র নির্যাতিতা রয়েছেন, তাঁরা কোনও বিচারই পাননি।’’ চন্দনের মতে, রাজ্যে যে ‘তাণ্ডব’ চলছে তার নেপথ্যে অপরাধীদের শাস্তি না-পাওয়াটাও একাংশে দায়ী। চন্দনের কথায়, ‘‘সুজ়েট (জর্ডন)-কে দিয়ে এ রাজ্যে যা শুরু হয়েছিল, আজকে কামদুনির রায় দেখলে সুজ়েট নিশ্চয়ই খুশি হতেন।’’ কামদুনির ঘটনা প্রকাশ্যে আসার পর প্রতিবাদে শামিল হয়েছিলেন অভিনেতা কৌশিক সেন। তিনি বলেন, ‘‘আমরা তখন ওখানে গিয়ে পরিবারের সঙ্গে দেখা করেছিলাম। মিটিং-মিছিলও করেছি। এই আন্দোলনের সঙ্গে যুক্ত অনেককেই চিনি। মৌসুমীর কথা তো বলতেই হয়।’’ কলকাতা হাইকোর্টের এই রায় প্রসঙ্গে কৌশিক বলছেন, ‘‘একটু হলেও খারাপ লাগছে। কারণ, আদালত প্রমাণের ভিত্তিতে রায় দেয়। পুলিশ বা প্রশাসন সেই প্রমাণ কতটা সঠিক ভাবে আদালতের হাতে তুলে দিয়েছে, সেটাই বড় প্রশ্ন। পশ্চিমবঙ্গের সঙ্গে সঙ্গে সারা দেশের রাজনৈতিক পরিস্থিতিটাই তো বদলে গিয়েছে।’’ তাঁর সংযোজন, ‘‘আসলে খবরের ভিড়ে হারিয়ে গিয়েছে কামদুনি। দীর্ঘ মামলার কী পরিস্থিতি বা সেই পরিবারটা ঠিক ভাবে লড়াই করতে পারছে কি না, আমরা তো তার কোনও খবরই রাখি না। সমাজকে দোষ দেওয়ার তুলনায় আমি তো নিজেকে আগে দোষ দিতে চাই। কারণ নিয়মিত খবর রাখতে পারিনি। আমি লজ্জিত।’’ পরিচালক সুদেষ্ণা রায়ও আদালতের রায় নিয়ে হতাশ। তিনি বলছেন, ‘‘এত দিন পর এ রকম একটা রায় সত্যিই অবাক করার মতো! সমাজ বদলাচ্ছে। তাই ফাঁসির সাজাকে অনেক সময় যাবজ্জীবনে পরিবর্তন করলে অনেকে তা মেনে নেন। কিন্তু এ ক্ষেত্রে আমি আশ্চর্য হয়েছি।’’ সুদেষ্ণার প্রতিবাদ স্পষ্ট। তাঁর মতে, এর পরে এই রায়ের বিরুদ্ধে প্রতিবাদ আরও জোরালো হবে।  তবে হাইকোর্টের এই রায়কে ইতিবাচক দিক থেকে দেখতে চাইছেন না অভিনেতা রাহুল অরুণোদয় বন্দ্যোপাধ্যায়। তিনি স্পষ্ট বললেন, ‘‘ফাঁসির আসামি বেকসুর খালাস পাচ্ছে, এটা তো চিন্তার বিষয়। এই রায় নিঃসন্দেহে মহিলাদের সুরক্ষাকে আরও একটু পিছিয়ে দিল।’’
"কলেজ যাওয়ার পথে এক ইঞ্জিনিয়ারিং
পড়ুয়াকে রাস্তা থেকে তুলে নিয়ে গিয়ে ধর্ষণের অভিযোগ উঠল মহারাষ্ট্রের নাগপুরে।  পুলিশ সূত্রে খবর, তরুণী বিদর্ভের
বাসিন্দা। নাগপুরের একটি ইঞ্জিনিয়ারিং কলেজের পড়াশোনা করেন। প্রতি দিন বাড়ি থেকে
বাসে করে কলেজে আসেন তিনি। শুক্রবারও কলেজে আসছিলেন। কলেজে যেতে হলে বাস থেকে নেমে
কিছুটা হেঁটে যেতে হয়। শুক্রবারও হেঁটে যাচ্ছিলেন তরুণী। পুলিশের কাছে নির্যাতিতা
জানিয়েছেন, রাস্তায় খুব একটা লোকজন ছিল না। তিনি যখন হেঁটে যাচ্ছিলেন, সেই সময় এক
ব্যক্তি ধারালো অস্ত্র নিয়ে তাঁর পথ আটকে দাঁড়ান। তার পর খুনের হুমকি দিয়ে জোর
করে তুলে নিয়ে যান কলেজেরেই পাশের একটি জঙ্গলে। সেখানে তাঁকে ধর্ষণ করা হয় বলে
অভিযোগ। কোনও রকমে ওই জঙ্গল থেকে রাস্তায় এসে ওঠেন তরুণী। তার পর বাড়িতে বিষয়টি
জানান। বাড়ির লোক এসে তরুণীকে উদ্ধার করে নিয়ে যায়। পুলিশের কাছে এক অজ্ঞাতপরিচয়
ব্যক্তির নামে ধর্ষণের অভিযোগ দায়ের করা হয়েছে। পুলিশ জানিয়েছে, এই ঘটনায় কিশোরী
এতটাই আতঙ্কিত যে, তাঁর কাউন্সেলিং করাতে হচ্ছে। এই ঘটনা প্রসঙ্গে নাগপুরের পুলিশ
কমিশনার অমিতেশ কুমার জানিয়েছেন, অভিযুক্তের কাছে ধারালো অস্ত্র ছিল। সেই অস্ত্র
দিয়েই তরুণীকে ভয় দেখানো হয় বলে জানা গিয়েছে। অভিযুক্তের খোঁজে তল্লাশি চলছে।
দ্রুত গ্রেফতার করা হবে। "
"সকলেই নির্দোষ ছিলেন। ওঁদের সাজা মকুব হওয়ায় দারুণ খুশি। শুক্রবার হাই
কোর্টের নির্দেশের নুর আলি এবং রফিক গাজি বেকসুর খালাস পাওয়ার পর এই কথাই বললেন
তাঁদের পরিবারের সদস্যেরা। তাঁদের মুক্তিতে কামদুনিতে ‘খুশির মেজাজ’, জানালেন
আইনজীবী সঞ্জীব দাঁ। ১০ বছর আগে কামদুনির ছাত্রীকে ধর্ষণ এবং খুনের ঘটনায় নুর এবং রফিককে
আগেই বেকসুর খালাস করেছিল নিম্ন আদালত। নিম্ন আদালতের এই রায়ের বিরুদ্ধে কলকাতা
হাই কোর্টে আবেদন করে রাজ্য। সেই আবেদনের মামলায় শুক্রবার রফিক এবং নুরকে বেকসুর
খালাস করল হাই কোর্ট। বহাল রাখল নিম্ন আদালতের রায়। এই প্রসঙ্গে আইনজীবী সঞ্জীব
বলেন, ‘‘নুর এবং রফিক নির্দোষ। ঘটনাটি যেখানে হয়েছিল, পরের দিন কামদুনির সেই
প্রাচীর ঘেরা জায়গায় বসে বিড়ি খাচ্ছিলেন দু’জন। পুলিশ তুলে নিয়ে যায়।’’ সঞ্জীব
জানিয়েছেন, তাঁর মক্কেলদের কোনও দোষ নেই। অপরাধ ঘটিয়েছেন আনসার আলি এবং সইফুল আলি।
কলকাতা হাই কোর্ট তাঁদের আমৃত্যু যাবজ্জীবন কারাদণ্ড দিয়েছে। কলকাতা হাই কোর্টে শুক্রবার নুর এবং রফিককে নিয়ে যে রায় দিয়েছে, তাতে
খুশি কামদুনি। জানালেন এ আলি। কামদুনিকাণ্ডের অন্যতম দোষী আনসার আলির ভাই। রফিক
এবং নুর তাঁর পূর্বপরিচিত। একই এলাকায় থাকেন। তাঁদের বেকসুর খালাসের রায় প্রসঙ্গে
আলি বলেন, ‘‘সকলেই নির্দোষ ছিলেন। নুর এবং রফিকের সাজা মকুব হওয়ায় আমরা খুশি।
ওঁদের জন্যও খুশি।’’ তিনি এ-ও দাবি করেছেন, তাঁর দাদা নির্দোষ। তিনি বলেন, ‘‘ঘটনার
দিন দাদা বাড়িতে ছিলেন। তিনি নির্দোষ। দাদা জড়িত ছিলেন না। জড়িয়ে দেওয়া
হয়েছে।’’ এর পরেই তিনি উচ্চ আদালতে যাওয়ার কথা জানিয়েছেন। এ আলি বলেন, ‘‘হাই
কোর্টের রায় তো মানতেই হবে। সংবিধান মেনে সকলকে চলতে হবে। উচ্চ আদালতে যাব। তার
জন্য যেখানে যেটা প্রয়োজন হবে, করতে হবে।’’ "
চরম শাস্তি হল না বন্ধুর ধর্ষণকারীদের। উল্টে দোষী সাব্যস্তদের সাজা কমিয়ে দিল কলকাতা হাই কোর্ট। কামদুনির ঘটনায় কলকাতা হাই কোর্ট রায় ঘোষণা হতেই তাই হতাশায় ভেঙে পড়লেন কামদুনির ঘটনায় সুবিচারের দাবিতে আন্দোলনকারী মৌসুমী কয়াল এবং টুম্পা কয়ালরা। বিচারপতিদের এজলাসে যাওয়ার পথে রাস্তাতেই বসে পড়ে কান্নাকাটি শুরু করেন তাঁরা। কাঁদতে কাঁদতে অজ্ঞানও হয়ে যান মৌসুমী! শুক্রবার দুপুরে রায় ঘোষণা হয় কামদুনি ধর্ষণ এবং খুনের মামলায়। ২০১৩ সালের ওই নৃশংস ঘটনায় এর আগে ফাঁসির সাজা দিয়েছিল নিম্ন আদালত। সেই সাজা কমিয়ে হাই কোর্ট আমৃত্যু কারাদণ্ড দেয় দোষী সাব্যস্তদের দু’জনকে। বাকিদের সাজা মকুব হয়। এই রায়ের প্রতিবাদেই রাস্তায় বসে পড়েন মৌসুমী-টুম্পারা। ফলে কিছু ক্ষণের জন্য অবরুদ্ধ হয়ে যায় কলকাতা হাই কোর্ট চত্বর। টুম্পা-মৌসুমীরা জানান, তাঁরা হাই কোর্টের এই রায়ের বিরুদ্ধে সুপ্রিম কোর্টে যাবেন। নির্ভয়ার আইনজীবীর সাহায্যে আবার লড়বেন তাঁর বন্ধুর সঙ্গে হওয়া অবিচারের মামলা।  ২০১৩ সালের জুনে কলেজ থেকে ফেরার পথে এক ছাত্রীকে উত্তর ২৪ পরগনার কামদুনিতে ধর্ষণ করে নৃশংস ভাবে খুন করা হয়েছিল। সেই ঘটনা নিয়ে উত্তাল হয় গোটা রাজ্য। দিল্লির নির্ভয়া কাণ্ডের মতোই তার ঢেউও পৌঁছয় দেশের অন্যান্য প্রান্তে। দোষীদের চরম সাজার দাবিতে শুরু হয় আন্দোলন। সেই আন্দোলনেরই নেতৃত্বে ছিলেন মৌসুমী-টুম্পারা। তার পর থেকে দশ বছর কেটে গিয়েছে সুবিচারের আশায়। শুক্রবার কলকাতা হাই কোর্টের রায় ঘোষণার পর যখন কাঁদতে কাঁদতে অজ্ঞান হয়ে গিয়েছেন মৌসুমী, তখন সেই দীর্ঘ আন্দোলনে কথা মনে করিয়ে দিয়েছেন টুম্পা। তিনি বলেছেন, ‘‘আমাদের বন্ধুর জন্য আমরা সেই ২০১৩ সাল থেকে আন্দোলন করছি। আমাদের উপর কম অত্যাচার হয়নি। কিন্তু আমরা সব সহ্য করেছি। কিন্তু এত বছর অপেক্ষার পর এই হল! প্রমাণ হল এ রাজ্যে কোনও বিচার নেই। কিন্তু আমরাও থেমে থাকব না।’’  দুপুর ২টো নাগাদ রায় ঘোষণা হয় কামদুনি মামলার। সেই রায় শুনতে আদালতে এসেছিলেন টুম্পা-মৌসুমীরাও।  নিম্ন আদালতে ফাঁসির সাজা পেয়েছিলেন কামদুনির ঘটনায় দোষী সাব্যস্ত সইফুল আলি এবং আনসার আলি। তাঁদের সাজা বদলে আমৃত্যু কারাদণ্ড দেয় বিচারপতি জয়মাল্য বাগচী এবং বিচারপতি অজয়কুমার গুপ্তের ডিভিশন বেঞ্চ। এ ছাড়াও আর এক ফাঁসির সাজাপ্রাপ্ত আমিন আলিকে বেকসুর খালাস করা হয়। নিম্ন আদালতে আমৃত্যু জেলের সাজাপ্রাপ্ত ইমানুল ইসলাম, আমিনুল ইসলাম এবং ভোলানাথ নস্করেরও সাজা মকুব করে আদালত। কারণ তারা ইতিমধ্যেই ১০ বছর জেলে কাটিয়েছে।  বিচারপতি এই রায় ঘোষণা করতেই কান্নায় ভেঙে পড়েন টুম্পা-মৌসুমীরা। হাই কোর্টের সামনের রাস্তায় নেমে প্রতিবাদ জানান তাঁরা। মধ্যাহ্ণভোজের বিরতিতে যে রাস্তা দিয়ে বিচারপতিরা যাতায়াত করেন সেই রাস্তাতেই বসে পড়ে সুবিচারের দাবি জানাতে থাকেন তাঁরা। একই সঙ্গে জানান, হাই কোর্টের এই নির্দেশে তাঁরা হতাশ। তাঁদের এত বছরের আন্দোলন বৃথা হয়ে গেল। মৌসুমী-টুম্পাদের পাশাপাশি ওই রাস্তায় বসে আদালত চত্বর অবরোধ করে কামদুনির ধর্ষিতার পরিবার-পরিজনেরাও। পরে অবশ্য পুলিশ এসে তাদের সেখান থেকে তুলে দেয়। তবে মৌসুমী-টুম্পারা জানিয়ে দেন, তাঁদের এই আন্দোলন থামবে না। তাঁরা সুবিচার চেয়ে সুপ্রিম কোর্টে যাবেন।  
"তিন দিন নিখোঁজ হয়ে গিয়েছিল বছর এগারোর কিশোরী। পরিবার
থানায় নিখোঁজের ডায়েরি করার পর এলাকায় তল্লাশি চালায় পুলিশ। স্নিফার ডগ এনে
খোঁজাখুঁজি করা হয়। সিভিল ডিফেন্স কর্মীদের স্থানীয় পুকুরে নামিয়েও তল্লাশি চলে।
তার পরেও নাবালিকার হদিস মেলেনি। জলপাইগুড়ির ধূপগুড়ির সেই মেয়েটিকে রবিবার রাতে
আলিপুরদুয়ারের ফালাকাটা থানা এলাকার দুদুয়া নদী থেকে বস্তাবন্দি অবস্থায় পেল
পুলিশ।  পুলিশ সূত্রে খবর, নাবালিকা ধূপগুড়ি ব্লকের
গধেয়ারকুঠি গ্রাম পঞ্চায়েতের বাসিন্দা। সে পঞ্চম শ্রেণির ছাত্রী। তার দেহ উদ্ধার
হওয়ার পরে সেটি শনাক্ত করে পরিবার। নিখোঁজ নাবালিকার মৃত্যুর খবর এলাকায় ছড়িয়ে
পড়তেই বিক্ষোভ দেখান স্থানীয়েরা। পরিস্থিতি নিয়ন্ত্রণে এলাকায় বিশাল পুলিশ বাহিনী
মোতায়েন করা হয়েছে। নাবালিকার এক প্রতিবেশীকে আটকও করেছে পুল‌িশ। ধূপগুড়ি
গ্রামীণের ডিএসপি ওয়াংদেন ভুটিয়া বলেন, ‘‘পরিবারের সঙ্গে
গ্রামেই রয়েছি। ওঁদের সঙ্গে কথা বলছি। গোটা ঘটনার তদন্ত করছে পুলিশ।’’ পরিবার সূত্রে জানা গিয়েছে, গত শুক্রবার
বাড়ির সামনেই খেলা করছিল ওই নাবালিকা। সেখান থেকেই সে নিখোঁজ হয়ে যায়। তার পর
থেকে বিস্তর খোঁজাখুঁজির পর রবিবার ফালাকাটা থানার খগেনহাট সংলগ্ন ঘটপাড় সরুগাঁও
এলাকার দুদুয়া নদী থেকে তার দেহ উদ্ধার হল। পরিবারের অভিযোগ, নাবালিকাকে ধর্ষণ করে খুন করা হয়েছে। সেই মর্মেই থানায় অভিযোগ দায়ের করা
হয়েছে। নাবালিকার কাকিমা বলেন, ‘‘শুক্রবার থেকে বিভিন্ন
জায়গা খুঁজেও কোনও লাভ হয়নি। রবিবার রাতে পুলিশ জানায়, দুদুয়া
নদী থেকে বস্তাবন্দি একটি মেয়ের মৃতদেহ উদ্ধার হয়েছে। পরে গিয়ে দেখি ভাস্তির দেহ।
ওকে ধর্ষন করে খুন করা হয়েছে। পুলিশের কাছে সেই ভাবেই অভিযোগ জানিয়েছি। প্রতিবেশী
এক জনের উপর সন্দেহ ছিল আমাদের। তাঁকে আটক করেছে পুলিশ।’’ নাবালিকার পরিবার জানিয়েছে, দেহ উদ্ধার হওয়ার
পর সেটি জলপাইগুড়ি সুপার স্পেশালিটি হাসপাতালে নিয়ে যাওয়া হয়েছিল। সেখানে গিয়েই
দেহ শনাক্ত করা হয়েছে। পরিবারের এক সদস্যের কথায়, ‘‘দেহ এমন
ভাবে ফুলে গিয়েছিল যে, চেনার উপায় ছিল না। দোষীদের কঠোর
শাস্তির দাবি জানাচ্ছি।’’"
"স্কুলের ভিতরে সপ্তম শ্রেণির ছাত্রীকে ধর্ষণের অভিযোগ উঠল
বহিরাগত এক নাবালকের বিরুদ্ধে। দার্জিলিংয়ের
মিরিক মহকুমার স্কুলের ওই ঘটনায় গত বুধবার রিপোর্ট তলব করেছে জেলা শিক্ষা দফতর।
লিখিত অভিযোগও দায়ের হয়েছে মিরিক থানায়। পুলিশ সূত্রে খবর, অভিযুক্ত নাবালককে
ইতিমধ্যেই গ্রেফতার করা হয়েছে। মিরিকের এসডিপিও রুদ্রনারায়ণ সাহু বলেন, ‘‘এই
ঘটনায় ইতিমধ্যেই পদক্ষেপ করা হয়েছে। পকসো ধারায় মামলা রুজু হয়েছে।’’ পুলিশ সূত্রে খবর, শিক্ষক দিবস উপলক্ষে গত ১২ সেপ্টেম্বর
স্কুলে একটি অনুষ্ঠান চলাকালীন নাবালিকাকে ধর্ষণ করা হয়েছে বলে অভিযোগ উঠেছে।
অভিযুক্ত নাবালক অন্য স্কুলে পড়ে। বন্ধুদের থেকে অনুষ্ঠানের ব্যাপারে জানতে পেরে
ওই স্কুলে গিয়েছিল সে। পরে অনুষ্ঠান শেষে ওই নাবালিকাকে একটি ক্লাসরুমে নিয়ে গিয়ে
ধর্ষণ করা হয়। ওই ঘটনায় স্কুলের
তিন নাবালক ছাত্রের নাম জড়িয়েছে।   নাবালিকার পরিবারের অভিযোগ, অভিযুক্তের বাবা প্রভাবশালী
হওয়ায় ঘটনাটি প্রথমে ধামাচাপা দেওয়ার চেষ্টা হয়েছিল। অবশেষে ঘটনার ১৬ দিন পর থানায়
লিখিত অভিযোগ দায়ের করা হয়। তার পরেই বিষয়টি নিয়ে নড়েচড়ে বসে পুলিশ। যদিও
পুলিশের তরফে ধামাচাপা দেওয়ার অভিযোগ অস্বীকার করা হয়েছে। পুলিশ জানিয়েছে, অভিযোগ
দায়ের হওয়ার সঙ্গে সঙ্গেই গ্রেফতার করা হয়েছে অভিযুক্ত নাবালককে। এখন তাকে হোমে
রাখা হয়েছে।  এই ঘটনা স্কুলে বহিরাগত প্রবেশ নিয়ে বিতর্ক তৈরি হয়েছে।
স্কুল কর্তৃপক্ষের কাছে বিস্তারিত রিপোর্ট চেয়ে পাঠিয়েছে জেলা শিক্ষা দফতর। কী
ভাবে এই ঘটনা ঘটল, জানতে চাওয়া হয়েছে। দার্জিলিংয়ের জেলা বিদ্যালয় পরিদর্শক (পাহাড়)
রবিনা তামাং বলেন, ‘‘কী ভাবে স্কুলে বাইরের ছাত্র ঢুকে গেল,
তা খতিয়ে দেখা হচ্ছে। রিপোর্ট
পেলে প্রয়োজনীয় পদক্ষেপ করা হবে।’’"
রক্তাক্ত দেখেও বছর বারোর মেয়েটিকে বাড়িতে ঢুকতে দেয়নি কেউ। ধর্ষিতা হয়ে জখম ও অর্ধনগ্ন অবস্থায় তাকে মধ্যপ্রদেশের উজ্জয়িনী এলাকার রাস্তায় রাস্তায় ঘুরে বেড়াতে হয়েছিল। এ নিয়ে দেশজোড়া তোলপাড়ের মধ্যেই আজ মধ্যপ্রদেশের পুলিশ দাবি করল, ধর্ষণ-কাণ্ডের প্রধান অভিযুক্তকে তারা গ্রেফতার করেছে। ধৃতের নাম ভরত সোনী। পেশায় অটোচালক। বাড়ি উজ্জয়িনীর ননখেড়া এলাকায়।   উজ্জয়িনীর মহাকাল থানার স্টেশন ইন-চার্জ অজয় বর্মা বলেন, ‘‘মেয়েটির জামাকাপড় উদ্ধার করতে আমরা আজ অভিযুক্তকে নিয়ে ঘটনাস্থলে যাই। সেখানে ভরত সোনী পালানোর চেষ্টা করে। পুলিশ তাড়া করে তাকে ধরে ফেলে। এই সময়ে সিমেন্টের রাস্তায় পড়ে গিয়ে তার হাত ও পা জখম হয়।’’ দু’জন পুলিশকর্মীও আহত হন। এই কাণ্ড ঘটে উজ্জয়িনীর জীবন খেরি এলাকায়। পুলিশ সূত্রের দাবি, ওই এলাকা থেকেই বালিকাটি একটি অটোয় উঠেছিল বলে সিসিটিভি ফুটেজে দেখা গিয়েছিল। অটোটিকে চিহ্নিত করে তার চালক ভরতকে গ্রেফতার করা হয়।  সিসিটিভি ফুটেজের সূত্র ধরে এক অটোচালককে গ্রেফতারের কথা আজ সন্ধ্যার আগেই জানিয়েছিলেন উজ্জয়িনীর এসপি সচিন শর্মা। তখনও অবশ্য ভরতের নাম জানানো হয়নি। সচিন বলেছিলেন, অটোর আসনে রক্তের দাগ মিলেছে। অটোচালকের পাশাপাশি আরও পাঁচ জনকে জিজ্ঞাসাবাদ করা হয়েছে। এ দিন মূলত ঘটনার পুনর্নির্মাণের জন্যই জীবন খেরি এলাকায় ভরতকে নিয়ে গিয়েছিল পুলিশ। সেখান থেকেই সে পালানোর চেষ্টা করে।  গত কাল ইন্দোরের হাসপাতালে অস্ত্রোপচারের পরে নাবালিকার অবস্থা এখন স্থিতিশীল। জাতীয় শিশু অধিকার রক্ষা কমিশনের সদস্যা-চিকিৎসক দিব্যা গুপ্ত ওই হাসপাতালে গিয়ে চিকিৎসকদের সঙ্গে দেখা করার পরে জানান, বালিকাটিকে দু’বোতল রক্ত দিতে হয়েছে। তার অবস্থার উন্নতি হচ্ছে। পুলিশ জানিয়েছে, বালিকাটির সঙ্গে কথা বলে এক কাউন্সেলর বুঝতে পেরেছেন, তার বাড়ি সাতনা জেলায়। ঘটনাটি যে দিনের, অর্থাৎ গত সোমবারই (২৫ সেপ্টেম্বর) সাতনায় একটি বালিকা নিখোঁজ হয়। সাতনার অতিরিক্ত পুলিশ সুপার শিবেশ সিংহ বঘেল জানান, স্কুলের পোশাকে বছর তেরোর একটি মেয়ের নিখোঁজ হওয়ার অভিযোগ জমা পড়েছিল সেখানকার জৈতওয়াড়া থানায়। পরিবার জানিয়েছিল, সাধারণ বিষয় বুঝতে মেয়েটির সমস্যা হয়। সে কিছুটা বিশেষ ভাবে সক্ষম। শিবেশ বলেন, ‘‘স্কুলের পোশাক পরা মেয়েটির ছবি ও সংবাদ প্রতিবেদন দেখে পুলিশ সন্দেহ করছে, নিখোঁজ মেয়েটিই নির্যাতিতা হয়েছে। তাকে শনাক্ত করতে পরিবারের লোকেদের নিয়ে পুলিশের একটি দল উজ্জয়িনী গিয়েছে।’’  মধ্যপ্রদেশে বিজেপির ২০ বছরের ‘অপশাসনে’ ওই রাজ্যের মেয়েরা, জনজাতিরা, দলিতেরা কেউ নিরাপদ নন বলে অভিযোগ তুলেছেন কংগ্রেসের সাধারণ সম্পাদক প্রিয়ঙ্কা গান্ধী বঢরা।  উজ্জয়িনীর এসপি সচিন শর্মার অবশ্য দাবি, সে দিন অন্তত সাত-আট জন মেয়েটিকে সাহায্য করার চেষ্টা করেছিলেন। একটি চ্যানেলকে তিনি বলেন, ‘‘(আশ্রয় দেওয়ার ব্যাপারে) কারও সমস্যা থাকতে পারে, তবে একেবারেই কেউ ওকে সাহায্য করেননি, এমনটা নয়। মেয়েটিকে রাস্তায় দেখে কেউ ৫০ টাকা, কেউ ১০০ টাকা দিয়েছিলেন। একটা টোল বুথ পেরোনোর সময়ে সেখানকার কর্মীরাও কিছু টাকা আর জামাকাপড় দেন। মেয়েটি ঠিক সাহায্য চায়ওনি। যাদের বয়ান নিয়েছি তাঁরা বলেছেন, ও বার বার বলছিল, ‘আমার বিপদ। কেউ আমার পিছু নিয়েছে।’ ’’ সচিনই জানান, উদ্ধার হওয়ার সময়ে মেয়েটির হাতে ছিল ১২০ টাকা। প্রশ্ন হল, ৫০-১০০ টাকা পেলে তো তার হাতে অন্তত দেড়শো টাকা থাকার কথা। তা গেল কোথায়? টোলকর্মীরা জামাকাপড় দিয়ে থাকলে সে ছেঁড়া কাপড় সম্বল করে ঘুরছিল কেন?  সে দিন সকাল সাড়ে ৯টা নাগাদ উজ্জয়িনীর অদূরে বড়নগর রোডের একটি আশ্রম থেকে বেরোচ্ছিলেন সেখানকার পুরোহিত রাহুল শর্মা। হঠাৎই সদর দরজার কাছে দেখেন মেয়েটিকে। রাহুল বলছিলেন, ‘‘মেয়েটাকে আমি আমার জামকাপড় দিই। ১০০ নম্বরে পুলিশকে যোগাযোগ করতে না পেরে মহাকাল থানায় ফোন করি।’’ তবে রাহুলকে মেয়েটি ভরসা করেছিল। রাহুল বলেন, ‘‘কেউ কথা বলতে এলেই ও আমার পিছনে লুকিয়ে পড়ছিল।’’   
"চিপ্‌সের প্যাকেট কিনে দেওয়ার
প্রতিশ্রুতি দিয়ে শিশুকন্যাকে ধর্ষণের অভিযোগ যুবকের বিরুদ্ধে। ধর্ষণের পর
শিশুটিকে শ্বাসরুদ্ধে করে খুন করা হয়। দেহটি কৌশলে লুকিয়ে রেখেছিলেন অভিযুক্ত।
সিসি ক্যামেরার ফুটেজ দেখে তাঁকে গ্রেফতার করেছে পুলিশ।  ঘটনাটি উত্তরপ্রদেশের আলিগড়
জেলার। অভিযুক্ত যুবক ওই শিশুর প্রতিবেশী। সাত বছরের শিশুটিকে চিপ্‌সের প্যাকেট
কিনে দেবেন বলে লোভ দেখিয়েছিলেন তিনি। মুখরোচক চিপ্‌স খাওয়ার আশায় শিশুটিও
প্রতিবেশীর সঙ্গে গিয়েছিল। অভিযোগ, শিশুটিকে নিয়ে গিয়ে ধর্ষণ করেন যুবক। তার পর
কাপড় গলায় পেঁচিয়ে তাকে খুন করেন। পাড়ারই অন্য একটি বাড়ির ছাদে শিশুটির দেহ
লুকিয়ে রেখেছিলেন তিনি।  শিশুটিকে খুঁজে পাওয়া যাচ্ছে না
বলে পুলিশের কাছে অভিযোগ দায়ের করেন তার পরিবারের সদস্যেরা। পুলিশ এলাকার সিসি
ক্যামেরার ফুটেজ খতিয়ে দেখে। তার মাধ্যমেই অভিযুক্তকে চিহ্নিত করা হয়। শিশুটির
রক্তাক্ত দেহ একটি বাড়ির ছাদ থেকে উদ্ধার করে তারা। ময়নাতদন্তের রিপোর্ট থেকে
পুলিশ নিশ্চিত, খুনের আগে তাকে ধর্ষণ করা হয়েছিল।  অভিযুক্তের পাশাপাশি তাঁর ভাইকেও
পুলিশ গ্রেফতার করেছে। তিনি শিশুর দেহ লুকিয়ে ফেলতে সাহায্য করেছিলেন বলে অভিযোগ। দু’জনকেই
হেফাজতে নিয়ে জেরা করছে পুলিশ। "
পরিবারের সদস্যদের সামনেই তিন মহিলাকে গণধর্ষণের অভিযোগ উঠল হরিয়ানায়। চার অজ্ঞাতপরিচয় যুবক বাড়িতে ঢুকে ওই তিন মহিলাকে ধর্ষণ করেন বলে অভিযোগ। ঘটনাটি পানিপত এলাকার। বৃহস্পতিবার এই ঘটনার কথা জানিয়েছে পুলিশ।  পুলিশ সূত্রে খবর, বুধবার রাতে ঘটনাটি ঘটে। ধারালো অস্ত্র নিয়ে আচমকা বাড়িতে ঢুকে পড়েন অভিযুক্তেরা। তার পর ওই তিন মহিলার পরিবারের সদস্যদের হাত-পা বেঁধে দেন তাঁরা। পরিবারের সদস্যদের সামনেই তিন মহিলাকে ধর্ষণ করেন অভিযুক্তেরা। বাড়ি থেকে গয়না, নগদ টাকাও লুট করা হয় বলে অভিযোগ।  ওই দিন রাতে আরও একটি হামলার ঘটনা ঘটেছে। যেখানে গণধর্ষণের অভিযোগ উঠেছে, সেখান থেকে প্রায় এক কিমি দূরে এক মহিলাকে খুনের অভিযোগ উঠেছে। পুলিশ সূত্রে খবর, মহিলার স্বামীকে বেঁধে রাখে দুষ্কৃতীরা। তার পর মহিলার উপর হামলা চালানো হয়। নগদ টাকা এবং গয়না লুট করে চম্পট দেয় দুষ্কৃতীরা।  দুই ঘটনায় অভিযুক্তেরা একই বলে সন্দেহ পুলিশের। এই প্রতিবেদন লেখা পর্যন্ত কাউকে গ্রেফতার করা হয়নি। অভিযুক্তদের খোঁজে তল্লাশি চালাচ্ছে পুলিশ।
হিমাচল প্রদেশের অনূর্ধ্ব-১৬ দলের ফুটবল কোচকে পকসো আইনে ২০ বছরের জেলের সাজা ঘোষণা করল আদালত। তাঁর বিরুদ্ধে ধর্ষণের অভিযোগ ছিল। ২০১৯ সালে দলকে নিয়ে অজমেরে খেলতে গিয়েছিলেন তিনি। সেখানেই ধর্ষণ করেছিলেন বলে অভিযোগ। ধর্ষিতা ২০২১ সাল পর্যন্ত কাউকে ঘটনার কথা জানাননি। সেই সময় তাঁর বোর্ডিং স্কুলে বিচারপতিরা একটি ওয়েবিনারে এসেছিলেন। সেই আলোচনার পরেই ধর্ষিতা ঠিক করেন যে, তাঁর উপর হওয়া অত্যাচারের কথা পুলিশকে জানাবেন। তিনি প্রথমে হস্টেলের ওয়ার্ডেনকে বলেন। পরে হিমাচলের কাসৌলি থানায় অভিযোগ জানান। ঘটনাটি অজমেরে হওয়ায় কাসৌলি থেকে সেখানকার থানায় এই অভিযোগের কথা জানানো হয়। সেই থানায় ধর্ষিতার বক্তব্য রেকর্ড করা হয়। সেখানেই ২০১৯ সালের ঘটনার কথা জানান তিনি। আদর্শনগরের একটি জায়গায় খেলার পর তাঁকে নিজের ঘরে ডেকে কোচ ধর্ষণ করেন। তাঁর বক্তব্যের ভিত্তিতে এফআইআর করে পুলিশ। আদর্শনগরের পুলিশ সেই কোচকে গ্রেফতার করে। ১৯ জন প্রত্যক্ষদর্শী পাওয়া যায়। দু’বছর ধরে চলা শুনানির পর বুধবার শাস্তি ঘোষণা করা হল। ২০ বছরের জন্য জেল হল সেই কোচের। সঙ্গে ৬০ হাজার টাকা জরিমানা। 
"আবার উত্তরবঙ্গে নাবালিকাকে যৌন
অত্যাচারের অভিযোগ। এ বার এক আড়াই বছরের শিশুকন্যাকে তুলে নিয়ে গিয়ে ধর্ষণের
অভিযোগ উঠল শিলিগুড়ি মহকুমা পরিষদের অন্তর্গত ঘোষপুকুর মৌলানি জোত ট্রাক
টার্মিনাসে। রক্তাক্ত অবস্থায় পাওয়া যায় দুধের শিশুটিকে। আশঙ্কাজনক অবস্থায়
উত্তরবঙ্গ মেডিক্যাল কলেজে চিকিৎসাধীন সে। এই ঘটনাকে কেন্দ্র করে মঙ্গলবার
চাঞ্চল্য ছড়িয়েছে এলাকায়। স্থানীয়েরা জানাচ্ছেন, সোমবার
বিশ্বকর্মা পুজো উপলক্ষে এলাকার দোকানগুলো অনেক রাত পর্যন্ত খোলা ছিল। দোকানদার
এবং ট্রাকচালকেরা পুজোর আনন্দে মেতে ছিলেন। রাত খানিকটা বাড়লে ধীরে ধীরে ট্রাক
টার্মিনাস থেকে ভিড় কমে যায়। ওই টার্মিনাসের ঠিক পিছনে এক শ্রমিক পরিবারের বসবাস।
স্বামী-স্ত্রী বিভিন্ন জায়গায় দিনমজুরের কাজ করেন। দম্পতির এক ছেলে এবং এক কন্যা
রয়েছে। সোমবার দুই ভাইবোনকে পাশের মন্দিরের চাতালে ঘুম পাড়িয়ে রেখেছিলেন মা।
অভিযোগ, রাতের বেলা সেই আড়াই বছরের শিশুকন্যাকে তুলে নিয়ে চলে যায় এক
গাড়িচালক। ট্রাক টার্মিনাসে দাঁড়ানো গ্যাস ট্যাঙ্কারের পিছনে নিয়ে গিয়ে
শিশুটিকে যৌন অত্যাচার করে সেখানেই ফেলে চলে যায় অভিযুক্ত। শিশুটির বাবা-মা বহু
খোঁজাখুঁজির পর তাকে রক্তাক্ত অবস্থায় দেখতে পেয়ে আঁতকে ওঠেন। তাঁদের চিৎকার শুনে
স্থানীয় বেশ কয়েক জন দোকানদার ছুটে আসেন। তড়িঘড়ি শিশুটিকে ভর্তি করানো হয়
ফাঁসিদেওয়া গ্রামীণ হাসপাতালে। কিন্তু নির্যাতিতা শিশুটির শারীরিক অবস্থা
আশঙ্কাজনক হওয়ায় তাকে উত্তরবঙ্গ মেডিক্যাল কলেজে স্থানান্তর করা হয়।  ইতিমধ্যে এই ঘটনায় এক ট্যাঙ্কার
চালককে গ্রেফতার করেছে ফাঁসিদেওয়া থানার পুলিশ। ধৃতের নাম সুবল মণ্ডল। তার বাড়ি
বর্ধমানে। অভিযুক্তের কঠোর শাস্তির দাবি করে ওই টার্মিনাসে জড়ো হন স্থানীয়রা।
পুলিশ জানিয়েছে, ধৃতের বিরুদ্ধে পকসো আইনে মামলা রুজু হয়েছে। মঙ্গলবার শিলিগুড়ি মহাকুমা
আদালতে পাঠানো হয় তাকে।"
"পুত্রসন্তান লাভের আশায় নিজের দুই
নাবালিকা কন্যাকে ধর্ষণের দায়ে বিহারের এক বাসিন্দাকে যাবজ্জীবন কারাদণ্ডের সাজা
দিল স্থানীয় পকসো আদালত। পুলিশ জানিয়েছে, অন্তত বছর দশেক ধরে বাবার কাছে শারীরিক নির্যাতনের
শিকার ওই দু’জন। যে তান্ত্রিকের কথামতো এই অপরাধ করেছেন ওই ব্যক্তি, তাঁকেও একই
সাজা দেওয়া হয়েছে বলে সংবাদমাধ্যম সূত্রে খবর। পাশাপাশি, ওই নাবালিকাদের ধর্ষণে
উস্কানি দেওয়ায় তাদের মা এবং কাকিমাকে ২০ বছরের জেলের নির্দেশ দিয়েছে আদালত। শুক্রবার সংবাদমাধ্যমের কাছে পুলিশ
জানিয়েছে, মঙ্গলবার বক্সার জেলার পকসো আদালতে এই মামলায় দোষী সাব্যস্ত হন
নাবালিকাদের বাবা বিনোদকুমার সিংহ। বক্সারের বাসিন্দা বিনোদের বিরুদ্ধে ধর্ষণের অভিযোগ
করে তাঁর দুই কন্যা। গত বছরের মে মাসে বাড়ি ছেড়ে পালিয়ে গিয়েছিল তারা। এর পর
স্থানীয় থানায় বাবার বিরুদ্ধে অভিযোগ করে। তদন্তে নেমে বিনোদ-সহ অজয় কুমার নামে
এলাকার এক তান্ত্রিককেও গ্রেফতার করা হয়। এ ছাড়া, ওই
নাবালিকাদের মা এবং কাকিমাকে পাকড়াও করে জিজ্ঞাসাবাদ শুরু করেন তদন্তকারীরা। পরে ওই দুই মহিলাকেও গ্রেফতার করা হয়। এই মামলাটির শুনানি হয়েছে ফাস্ট ট্র্যাক কোর্টে। শুনানিতে আদালতের কাছে তদন্তকারীদের দাবি ছিল, পুত্রলাভের আশায় ২০১২ সালে তান্ত্রিকের দ্বারস্থ হয়েছিলেন বিনোদ। আশাপূরণের জন্য বিনোদকে নিজের কন্যাদের ধর্ষণ করতে নির্দেশ দিয়েছিলেন ওই তান্ত্রিক। সে নির্দেশ অক্ষরে অক্ষরে পালন করেন বিনোদ। তাতে সায় দিয়েছিলেন বিনোদের স্ত্রী এবং ভাইয়ের স্ত্রী। ঘটনাচক্রে, পুত্রলাভ হওয়ার পরেও তান্ত্রিকের নির্দেশে একই অপরাধ করতে থাকেন বিনোদ। এ বার তান্ত্রিকের নির্দেশ ছিল, পুত্রকে বিপদের থেকে রক্ষা করার জন্য ওই নাবালিকাদের ধর্ষণ করে যেতে হবে। এমনকি, এই অপরাধে শামিল হন ওই তান্ত্রিকও। গত বছর বাড়ি ছেড়ে পালিয়ে গিয়ে পুলিশের দ্বারস্থ হয় ওই নাবালিকারা।"
"বাড়িতে স্বামীর অবর্তমানে ধর্ষণ করেছিলেন শ্বশুর। স্বামী
বাড়ি ফেরার পর স্বামীর কাছে সেই অভিযোগই করেছিলেন নির্যাতিতা। কিন্তু এই কথা শোনার
পরেই ‘অশুচি’ স্ত্রীকে পরিত্যাগ করেন স্বামী। বাড়ি থেকে বেরিয়ে যেতে বাধ্য করেন।
নির্যাতিতার অভিযোগের ভিত্তিতে তদন্ত শুরু করেছে পুলিশ। ঘটনাটি ঘটেছে
উত্তরপ্রদেশের মুজফ্‌ফরনগরে। গত ৭ সেপ্টেম্বর এক মহিলা পুলিশের কাছে গিয়ে অভিযোগ করেন
যে, ৫ অগস্ট তাঁর স্বামী যখন বাড়িতে ছিলেন না, সেই সময় তাঁকে ধর্ষণ করেন শ্বশুর।
বাধা দিতে গেলে মারধরও নাকি করা হয়। পরে স্বামী বাড়ি ফিরে এলে সবটা জানান
নির্যাতিতা। কিন্তু নিজের বাবার বিরুদ্ধে ওঠা অভিযোগ মেনে নিতে পারেননি
নির্যাতিতার স্বামী। স্ত্রীকে ‘অশুচি’ বলে বাড়ি থেকে বার করে দেন স্বামী। ২৬ বছর বয়সি নির্যাতিতা পুলিশকে জানিয়েছেন, গত বছর তাঁর
বিবাহ হয়েছিল। তিনি সাত মাসের অন্তঃসত্ত্বা। অভিযোগের প্রেক্ষিতে পুলিশ জানিয়েছে,
উপযুক্ত ধারায় মামলা রুজু করে তদন্ত শুরু করা হয়েছে। ম্যাজিস্ট্রেটের কাছে নির্যাতিতার
বয়ান নথিবদ্ধও করা হয়েছে। যদিও অভিযুক্ত শ্বশুর যাবতীয় অভিযোগ অস্বীকার করে
জানিয়েছেন, টাকা আদায় করতেই এ সব মিথ্যা কথা বলা হচ্ছে। প্রসঙ্গত, ২০১৫ সালের জুন মাসে অনুরূপ একটি ঘটনায় অভিযুক্ত
শ্বশুরকে গ্রেফতার করেছিল পুলিশ। কিন্তু স্থানীয় পঞ্চায়েতের তরফে নির্যাতিতাতে
স্বামীর থেকে আলাদা থাকার নিদান দেওয়া হয় এবং স্বামীকে সন্তানের চোখে দেখার
পরামর্শ দেওয়া হয়!"
এত উজ্জ্বল আর নিষ্পাপ দু’টি চোখ যেন কল্পনার অতীত। তাঁর নীলবর্ণ আঁখির দিকে তাকিয়ে এমনই মনে হত আউশভিৎজ়ের শিবিরে বন্দি জ়িজ়েলা পার্লের। এমন চোখধাঁধানো সুন্দরী তিনি কমই দেখেছেন বলে মত ওই মহিলা চিকিৎসকের।
কলকাতায় নিয়ে আসতে পারলেই বাচ্চাপিছু মেলে ৫০ হাজার টাকা! বয়স পাঁচ থেকে ১০ বছরের মধ্যে হলে মিলতে পারে আরও বেশি। সেই বাচ্চার দৃষ্টিশক্তি কতটা ক্ষীণ, তার উপরে অনেকটা নির্ভর করে দর! জন্ম থেকেই সম্পূর্ণ দৃষ্টিহীন হলে চাহিদা খুব বেশি। কিন্তু জন্মের কিছু দিন পর থেকে দৃষ্টি হারানো শুরু হয়েছে মানে ততটা কার্যকর নয়। টাকা পাওয়া যায়, কিন্তু তাতে ভাগে বিশেষ থাকে না। নানা ‘চ্যানেলে’ বখরার হিসাব মেটাতে মেটাতেই শেষ! হরিদেবপুর থানা এলাকার জোকায় দৃষ্টিহীনদের একটি স্কুল তথা হোমে আবাসিকদের ধর্ষণ এবং যৌন নিগ্রহের অভিযোগের পরিপ্রেক্ষিতে খোঁজ করতে সামনে এল এমনই আরও নানা তথ্য। জানা গেল, জেলায় জেলায় ছড়িয়ে থাকা এমন স্কুলে বাচ্চা নিয়ে আসার কাজে যুক্ত এজেন্টদের কীর্তি। হরিদেবপুরের ওই স্কুলের সঙ্গে যুক্ত, নাম প্রকাশে অনিচ্ছুক এক কর্মী বললেন, ‘‘প্রতিটি জেলায় স্কুলের তিন জন করে লোক রয়েছেন। পশ্চিমবঙ্গের প্রতিবেশী রাজ্যের সীমান্ত এলাকার গ্রামগুলিতে এজেন্টের সংখ্যা আরও বেশি। এঁদের এক-এক জনের নীচে রীতিমতো একটা দল কাজ করে। সেই দলের কেউ স্থানীয় হাসপাতাল বা স্বাস্থ্যকেন্দ্রে, কেউ পুলিশের সঙ্গে যোগাযোগ রেখে চলেন। অন্য দলের দায়িত্ব থাকে স্থানীয় প্রশাসনের কর্তাদের সঙ্গে খাতির রাখা। কোনও সূত্র থেকে দৃষ্টিহীন কোনও বাচ্চার খোঁজ পাওয়া গেলেই তার বাড়িতে চলে যান প্রধান এজেন্ট। এর পরে রীতিমতো ওই বাচ্চার পরিবার এবং তাদের আর্থিক অবস্থার খোঁজখবর নেওয়া হয়।’’ দিন দশেকের মধ্যেই সেই বাচ্চার রিপোর্ট তৈরি করে এর পরে পাঠানো হয় কলকাতার হোমে। ধর্ষণের অভিযোগ জানাজানি হওয়ার পরে গিরিডি থেকে হোমের সামনে হাজির হওয়া এক এজেন্ট বলছিলেন, ‘‘২০ বছরে অন্তত ১৭টি বাচ্চা এখানে পাঠিয়েছি। রিপোর্ট পাঠানোর পরে স্কুল থেকে দিদিমণিরা যেতেন। এর পরে বাচ্চার পরিবারকে বোঝানোর দায়িত্ব তাঁদের। আমরা টাকা বুঝে নিয়ে সরে যেতাম। বাচ্চার পরিবার কলকাতায় এসে এমন জমজমাট আয়োজন দেখার পরেও যদি নারাজ ভাব দেখাত, তখন আবার আমরা ঢুকতাম। কিন্তু কখনও তেমন কোনও সমস্যা হয়নি।’’ স্কুল থেকেই ফোন নম্বর নিয়ে যোগাযোগ করা হয়েছিল বিহারের এক এজেন্টের সঙ্গে। তিনি বললেন, ‘‘প্রধান এজেন্টের ভাগ সব চেয়ে বেশি। যিনি খবর আনছেন আর যিনি সরকারি কর্তাদের সঙ্গে খাতির রেখে ঝামেলা সামলান, এর পরে তাঁদের ভাগ। এমন সব জায়গায় টাকা যায় যে, কোনও সমস্যাই কোনও দিন বাইরে আসে না।’’ খবর বাইরে না যাওয়ার অভিজ্ঞতাই জানিয়েছেন কিছু দিন আগে হরিদেবপুরের ওই স্কুল থেকে বেরিয়ে যাওয়া এক তরুণী। ফোনে তিনি বলেন, ‘‘মেয়েদের হস্টেলের তেতলায় উঠে যেতেন স্যর। সেখানকার একটি ঘরে এর পরে পালা করে মেয়েদের ডেকে নেওয়া হত। একাধিক দিন সিঁড়িতে, খাবার জায়গাতেও মেয়েদের ধরে অসভ্যতা করতে দেখেছি স্যরকে। কিন্তু স্কুলের গেটের বাইরে কিছুই যেত না।’’ স্কুল থেকে বেরোনো আর এক তরুণী ফোনে বললেন, ‘‘যে মেয়েদের বাড়ি যাওয়ার সুযোগ কম, পরিবারে তেমন কেউ নেই— তাদের উপরেই অত্যাচার চলত বেশি। আলাদা ঘরে ডেকে নিয়ে গিয়ে খারাপ কাজ করার পরে কাউকে দু’দিন, কাউকে তিন দিন সেখানেই আটকে রাখা হত। ২০১৬ সালে এ নিয়ে আমরা প্রতিবাদ করি। কিন্তু কিছুই লাভ হয়নি।’’ ১০ বছর এই স্কুলে কাটানো, জামতাড়ার বাসিন্দা এক তরুণী আবার বললেন, ‘‘আমি তখন চোখে অল্প দেখতে পেতাম। স্যরকে আপত্তিকর অবস্থায় দেখে এক দিদিমণিকে বলে দেওয়ায় আমায় বেধড়ক মারধর করা হয়েছিল। এমনিতে বিদেশ থেকে লোক দেখতে এলে ভাল খাবার দেওয়া হত। বাকি সময়ে সারা বছর নিরামিষ। প্রতিবাদ করলে চার-পাঁচ দিন আর খাওয়াই জুটত না। বেরিয়ে গিয়ে আমায় নিয়ে আসা এজেন্ট কাকুকে ধরেছিলাম। তিনি বলেন, তোকে ওখানে দিয়ে যে টাকা পেয়েছিলাম সব শেষ। আর তোর দায়িত্ব নিতে পারব না।’’ তবে এ সমস্ত অভিযোগই উড়িয়ে নিজেকে হোমের অন্যতম কর্তা বলে দাবি করা উত্তম দত্ত বলছেন, ‘‘সব মিথ্যা। আমাদের প্রতিষ্ঠাতা জীবেশ দত্তকে ফাঁসানো হচ্ছে। তা ছাড়া জেলায় এজেন্ট না থাকলে বাচ্চা আসবে কোথা থেকে?’’ সমাজকল্যাণ দফতরের শিশু কল্যাণ সমিতি বা চাইল্ড ওয়েলফেয়ার কমিটির কলকাতা জেলার চেয়ারপার্সন মহুয়া শূর রায় যদিও বললেন, “এ সব বিষয় সত্যি হলে যথেষ্ট উদ্বেগের। পুলিশ সবটাই খুঁজে বার করবে, এই আশা।’’ ঘটনার তদন্তভার নিয়েছে লালবাজার। পুলিশের এক শীর্ষ কর্তা এ দিন বলেন, ‘‘সোমবার জিজ্ঞাসাবাদ প্রক্রিয়া শুরু হবে। প্রয়োজনে নতুন ধারাও যুক্ত হতে পারে।’’ (চলবে)
কলেজছাত্রীকে ধর্ষণ করার ভিডিয়ো ক্যামেরাবন্দি করে ভাইরাল করার ঘটনায় মামলা রুজু করে তদন্ত শুরু করল পুলিশ। গত ১ সেপ্টেম্বর ঘটনাটি ঘটেছে উত্তরপ্রদেশের ফতেপুরে। ধর্ষিতা পুলিশকে জানিয়েছেন, কয়েক জন মিলে তাঁকে নির্জন স্থানে নিয়ে গিয়ে ধর্ষণ করেছে। অভিযুক্তদের মধ্যে এক জনকে শনাক্ত করতে পেরেছেন নির্যাতিতা। ঘটনার তদন্ত চালাচ্ছে পুলিশ। পুলিশের তরফে জানা গিয়েছে, নির্যাতিতা কলেজ থেকে ফেরার সময় তাকে তুলে নিয়ে যায় কয়েক জন যুবক। তার পর তাঁকে নির্জন স্থানে নিয়ে গিয়ে ধর্ষণ করা হয়। অচেতন অবস্থায় অভিযুক্তদের সকলকে চিনতে পারেননি বলে পুলিশকে জানিয়েছেন নির্যাতিতা।  নির্যাতিতা পুলিশকে দেওয়া বয়ানে জানান, ঘটনার তিন দিন পর সমাজমাধ্যমে ভাইরাল করে দেওয়া হয় ভিডিয়োটিকে। ফতেপুরের অতিরিক্ত পুলিশ সুপার বিজয় শঙ্কর মিশ্র এই প্রসঙ্গে জানান, নির্যাতিতার অভিযোগের ভিত্তিতে তদন্ত শুরু করেছে পুলিশ। ইতিমধ্যেই এক জনের বিরুদ্ধে মামলা রুজু হয়েছে। যে অভিযুক্তকে নির্যাতিতা শনাক্ত করেছেন, তিনি স্থানীয় গ্রামপ্রধানের আত্মীয় বলে জানিয়েছে পুলিশ। নির্যাতিতা যুবতীর মেডিক্যাল পরীক্ষা করানো হয়েছে। এই ঘটনায় এখনও পর্যন্ত কেউ গ্রেফতার না হলেও দ্রুত অভিযুক্তদের ধরা হবে বলে আশ্বাস দিয়েছে পুলিশ।
"পরিযায়ী শ্রমিকের শিশুকন্যাকে ঘর থেকে
তুলে নিয়ে গিয়ে ধর্ষণের অভিযোগ উঠল কেরলে। বৃহস্পতিবার ভোরে ঘটনাটি ঘটেছে এর্নাকুলামে।
বাড়ি থেকে বেশ কিছুটা দূরে শিশুটিকে দেখতে পান স্থানীয়রা। তার পর তাকে উদ্ধার করে হাসপাতালে ভর্তি করানো হয়। পুলিশ সূত্রে খবর, এক ব্যক্তি
পরিযায়ী শ্রমিকের ঘরে ঢুকে শিশুটিকে তুলে নিয়ে যান। সেই সময় তাঁরা ঘুমোচ্ছিলেন। আর
সেই সুযোগে ঘরে ঢুকে শিশুটিকে নিয়ে যান ওই ব্যক্তি। বেশ কিছু ক্ষণ পরে রাস্তার ধারে
শিশুটিকে পড়ে থাকতে দেখেন স্থানীয়রা। স্থানীয় এক বাসিন্দা জানিয়েছেন, শিশুটিকে এক
জন অচেনা লোক নিয়ে যাচ্ছিলেন। সন্দেহ হওয়ায় লোকটির পিছু নেন তিনি। কিন্তু তৎক্ষণাৎ শিশুটিকে নিয়ে সরে পড়েন ওই ব্যক্তি। এর্নাকুলামের পুলিশ সুপার
(গ্রামীণ) বিবেক কুমার জানিয়েছেন, শিশুটিকে হাসপাতালে ভর্তি করানো হয়েছে। তার
গোপনাঙ্গে ক্ষতের চিহ্ন পাওয়া গিয়েছে। স্থানীয়দের সহযোগিতায় অভিযুক্তকে চিহ্নিত
করার কাজ শুরু করেছে পুলিশ।  মাসখানেক আগেই এই এর্নাকুলামেই এক শিশুকে ধর্ষণ করে খুনের অভিযোগ উঠেছিল।
ঘটনাচক্রে, সেই শিশুকন্যাটিও ছিল এক পরিযায়ী শ্রমিকের। সেই ঘটনায় এর্নাকুলামে
ক্ষোভ ছড়ায়। অভিযুক্তের শাস্তির দাবিতে জেলার দিকে দিকে প্রতিবাদ, মিছিল হয়। সেই
ঘটনার রেশ কাটতে না কাটতেই আবার ধর্ষণের ঘটনায় নিরাপত্তা এবং পুলিশের ভূমিকা নিয়ে
প্রশ্ন তুলতে শুরু করেছেন জেলাবাসীরা। তদন্তকারী এক আধিকারিক জানিয়েছেন,
অভিযুক্তের খোঁজে তল্লাশি চালানো হচ্ছে। তাঁকে দ্রুত গ্রেফতার করা হবে। "
"এক জন বিচারককে ন্যায়পরায়ণ এবং নিরপেক্ষ হতে হবে। কিন্তু
তার মানে এই নয়, তিনি চোখ বন্ধ করে থাকবেন। নীরব দর্শক হয়ে
রোবটের মতো কাজ করবেন। একটি ধর্ষণের মামলার শুনানি চলাকালীন এই বলেই বিহারের এক
নিম্ন আদালত এবং পটনা হাই কোর্টের সমালোচনা করল সুপ্রিম কোর্ট। সুপ্রিম কোর্টের
ডিভিশন বেঞ্চের পর্যবেক্ষণ, এই ধর্ষণের মামলার তদন্তে অনেক
ত্রুটি রয়েছে। তাই অভিযুক্তের মৃত্যুদণ্ডের সাজা খারিজ করে ত্রুটি খতিয়ে দেখার পর
রায় পুনর্বিবেচনার জন্য মামলাটি আবার হাই কোর্টে ফেরত পাঠিয়েছে সুপ্রিম কোর্ট। ২০১৫ সালে বিহারের ভাগলপুরে নাবালিকাকে ধর্ষণ করে খুনের
অভিযোগে এক যুবককে গ্রেফতার করে পুলিশ। অভিযোগ অনুযায়ী, ওই
বছরের ১ জুন নাবালিকার বাড়িতেই তাকে ধর্ষণ করা হয়। পরে শ্বাসরোধ করে খুন করা হয়
তাকে। এর পর ২০১৭ সালে ভাগলপুরের একটি নিম্ন আদালত অভিযুক্তকে
ধর্ষণ করে খুনের অভিযোগে দোষী সাব্যস্ত করে এবং মৃত্যুদণ্ডের সাজা দেয়। অপরাধটি ‘বিরলতমের
মধ্যে বিরল’ বলেও মন্তব্য করেন নিম্ন আদালতের বিচারক। এর পর
অভিযুক্ত পটনা হাই কোর্টের দ্বারস্থ হন। ২০১৮ সালে পটনা হাই কোর্ট অভিযুক্তের
আবেদন খারিজ করে দেয় এবং মৃত্যুদণ্ড বহাল রাখে। এর পর সাজার নির্দেশ পুর্নবিবেচনা
করে দেখার জন্য সুপ্রিম কোর্টের দ্বারস্থ হন অভিযুক্ত।  মঙ্গলবার সেই মামলারই শুনানি চলছিল সুপ্রিম কোর্টের
বিচারপতি বিআর গাভাই, জেবি পারদিওয়ালা এবং প্রশান্ত কুমার
মিশ্রের ডিভিশন বেঞ্চে। শুনানি চলাকালীন ডিভিশন বেঞ্চের পর্যবেক্ষণ, মামলাটির তদন্তে অনেক গুরুতর ত্রুটি রয়েছে। ফরেন্সিক রিপোর্ট হাতে না
পেয়েই রায় ঘোষণা হয়েছে। এমনকি, চিকিৎসককে দিয়ে অভিযুক্তের
মেডিক্যাল পরীক্ষাও করানো হয়নি। এই বিষয়ে ডিভিশন বেঞ্চের মন্তব্য, ‘‘যে ত্রুটিগুলির কথা বলা হচ্ছে, তা হিমশৈলের চূড়া
মাত্র। বলতে বাধ্য হচ্ছি, তদন্তকারী আধিকারিকদের তদন্তে
গুরুতর ত্রুটি রয়েছে। এ রকম একটি মামলায় এই ত্রুটির জায়গা নেই।’’ এই মামলায় নিম্ন আদালত এবং পটনা হাই কোর্টের সমালোচনাও করেছে
শীর্ষ আদালতের ডিভিশন বেঞ্চ।  আদালতে প্রত্যক্ষদর্শীদের বয়ান খতিয়ে দেখা হয়নি বলে মন্তব্য
করে ডিভিশন বেঞ্চের পর্যবেক্ষণ, ‘‘সরকারি আইনজীবী বা নিম্ন আদালতের
প্রিসাইডিং অফিসার অনেক দিক খতিয়ে দেখার বা সত্যের কাছে পৌঁছনোর প্রয়োজন বোধ
করেননি। নীরব দর্শক হয়ে ছিলেন। দুর্ভাগ্যবশত হাই কোর্টও বিষয়টি খতিয়ে দেখেনি। ’’ একই সঙ্গে শী‌র্ষ আদালতের মন্তব্য, ‘‘বিচারককে অবশ্যই ন্যায়পরায়ণ এবং নিরপেক্ষ হতে হবে। এর অর্থ এই নয় যে, বিচারক নিজের চোখ বন্ধ করে নীরব দর্শক হয়ে থাকবেন। একটি রোবট বা রেকর্ডিং মেশিনের
মতো কাজ করবেন।’’"
"উত্তরপ্রদেশের রাস্তায় বাক্সের
ভিতর থেকে মিলল তরুণীর অর্ধদগ্ধ দেহ। তাঁর মুখ থেকে কোমর পর্যন্ত জ্বালিয়ে দেওয়া
হয়েছে। তরুণীকে যাতে শনাক্ত করা না যায়, তা নিশ্চিত করতেই দেহ পুড়িয়ে দেওয়া হয়েছে
বলে পুলিশের অনুমান। তারা জানিয়েছে, ওই তরুণীকে ধর্ষণ করে খুন করা হয়ে থাকতে পারে।
 উত্তরপ্রদেশের ভদোহী জেলার লালা
নগর টোল প্লাজার কাছে ১৯ নম্বর জাতীয় সড়কের উপর শনিবার রাতে একটি সন্দেহজনক বাক্স
পড়ে থাকতে দেখেন স্থানীয়েরা। তাঁদের বক্তব্য, বাক্সটি থেকে পোড়া গন্ধ বার হচ্ছিল।
স্থানীয়েরাই পুলিশকে খবর দেন। পুলিশ এসে বাক্সের ভিতর থেকে তরুণীর আধপোড়া দেহ
উদ্ধার করে।  পুলিশ জানিয়েছে, বাক্সের ভিতর
তরুণীর দু’টি পা দড়ি দিয়ে শক্ত করে বাঁধা ছিল। মুখ থেকে কোমর পর্যন্ত কেউ বা কারা
পেট্রল ঢেলে জ্বালিয়ে দিয়েছে। মুখ ঝলসে যাওয়ায় তাঁকে শনাক্ত করতে সমস্যা হচ্ছে।
তবে তরুণীর বয়স ২০ বছরের কাছাকাছি বলে আন্দাজ পুলিশের।  তদন্তকারীরা জানাচ্ছেন, ওই তরুণীকে খুন করা হয়েছে বলেই মনে হয়। খুনের আগে
ধর্ষণও করা হয়ে থাকতে পারে। শনিবার রাতে পুলিশ কুকুর দিয়ে এলাকার তল্লাশি চালানো
হয়। খুনের তথ্যপ্রমাণ সংগ্রহ করার চেষ্টা চলছে। দেহটি ময়নাতদন্তের জন্য পাঠিয়েছে
পুলিশ। তাঁর পরিচয় জানার চেষ্টা করছেন তদন্তকারীরা। "
বিয়ের প্রতিশ্রুতি দিয়ে মহিলাকে একাধিক বার ধর্ষণের অভিযোগ উঠল তাঁর প্রেমিকের বিরুদ্ধে। জোর করে মহিলার গর্ভপাত করানো হয় বলেও অভিযোগ। ঘটনাটি নভি মুম্বই এলাকার। শুক্রবার এই ঘটনার কথা জানিয়েছে পুলিশ।  অভিযুক্ত যুবকের বিরুদ্ধে ভারতীয় দণ্ডবিধির ৩৭৬ (২) (এন), ৩১৩ ধারায় মামলা রুজু করা হয়েছে। এই প্রতিবেদন লেখা পর্যন্ত অভিযুক্তকে গ্রেফতার করা হয়নি।  পুলিশকে নির্যাতিতা জানিয়েছেন, ওই যুবকের সঙ্গে তাঁর বন্ধুত্ব হয়েছিল। পরে সেই বন্ধুত্ব প্রেমে গড়ায়। মহিলার অভিযোগ, বিয়ে করবেন বলে কথা দিয়েছিলেন যুবক। কিন্তু প্রতিশ্রুতি পূরণ করেননি অভিযুক্ত। নির্যাতিতার আরও অভিযোগ, পুণে, পানভেল, কালাম্বলির মতো একাধিক এলাকায় তাঁকে ধর্ষণ করা হয়। অভিযুক্তের খোঁজে তল্লাশি চালাচ্ছে পুলিশ।
"ঘরে ঢুকে বছ পঁচাশির এক বৃদ্ধাকে
ধর্ষণের অভিযোগ উঠল দিল্লির নেতাজি সুভাষ প্লেসে। শুধু ধর্ষণই নয়, বৃদ্ধাকে মারধর
করে তাঁর ঠোঁট ব্লেড দিয়ে ফালাফালা করেও দেওয়া হয় বলেও অভিযোগ। গুরুতর জখম অবস্থায়
বৃদ্ধাকে উদ্ধার করে হাসপাতালে ভর্তি করানো হয়েছে। এই ঘটনায় জড়িত সন্দেহে ইতিমধ্যেই
বছর আঠাশের এক যুবককে গ্রেফতার করেছে পুলিশ। এই ঘটনার পর দিল্লি পুলিশের ভূমিকা
এবং রাজধানীতে মহিলাদের নিরাপত্তা নিয়ে আবার প্রশ্ন উঠতে শুরু করেছে। দিল্লির
মহিলা কমিশনের চেয়ারপার্সন স্বাতী মালিওয়াল এক্স (সাবেক টুইটার) হ্যান্ডলে লিখেছেন,
“অত্যন্ত লজ্জাজনক এই ঘটনা। রাজধানীর বুকে এক বৃদ্ধার বাড়িতে ঢুকে তাঁকে ধর্ষণ
করা হচ্ছে। এর থেকে লজ্জাজনক ঘটনা আর কী হতে পারে। নির্যাতিতার সঙ্গে দেখা করে
শিউরে উঠেছি। ৪ মাসের শিশুই হোক বা ৮৫ সালের বৃদ্ধা, আজ সকলেই লালসার শিকার
হচ্ছে।” পুলিশ জানিয়েছে, এই ঘটনায় আকাশ
নামে এক যুবককে গ্রেফতার করা হয়েছে। প্রাথমিক তদন্তের পর পুলিশ জানতে পেরেছে, শুক্রবার
ভোর ৪টের সময় বৃদ্ধার বাড়িতে ঢুকেছিলেন যুবক। বৃদ্ধা তখন ঘুমোচ্ছিলেন। সেই সুযোগে
তাঁর ঘরে ঢোকেন। তার পর বৃদ্ধাকে ধর্ষণ করেন বলে অভিযোগ। বৃদ্ধা চিৎকার করতে গেলে
তাঁকে মারধর করেন, এমনকি তাঁকে খুনের চেষ্টাও করা হয় বলে অভিযোগ। বৃদ্ধার ঠোঁট
ব্লেড দিয়ে কেটে দেন। তার পর ওই বাড়ি ছেড়ে চম্পট দেন অভিযুক্ত। এই ঘটনা প্রকাশ্যে আসতেই শোরগোল পড়ে যায় নেতাজি সুভাষ প্লেসে। অভিযুক্তকে
গ্রেফতার করতে দ্রুত তৎপর হয় পুলিশ। ঘটনার কয়েক ঘণ্টার মধ্যে অভিযুক্তকে গ্রেফতার
করা হয়েছে বলে জানিয়েছে দিল্লি পুলিশ। "
"ফটোশুটের নামে এক বধূকে
রিসর্টে ডেকে ধর্ষণের অভিযোগে গ্রেফতার হলেন দু’জন। পূর্ব বর্ধমানের আউশগ্রামের
ঘটনা।  অভিযুক্তদের বৃহস্পতিবার গভীর
রাতে পাকড়াও করেছে পুলিশ। শুক্রবার তাঁদের বর্ধমান আদালতে তোলা হয়। পুলিশ সূত্রে খবর, ইউটিউবের জন্য ভিডিয়ো শুট করার নাম করে
আউশগ্রামের একটি রিসর্টে অরবিন্দ মিশ্র ওরফে গোপাল নির্যাতিতাকে রিসর্টে ডেকে
পাঠান। সেখানে ওই চিত্রগ্রাহক এবং বঙ্কিম চন্দ্র নামে ওই রিসর্টের কেয়ারটেকর ওই
বধূকে ধর্ষণ করেন বলে অভিযোগ। নির্যাতিতার বাড়ি উত্তর ২৪ পরগনার ব্যারাকপুর
এলাকায়। বৃহস্পতিবার রাতে নির্যাতিতা আউশগ্রাম থানায় একটি লিখিত অভিযোগ করেন। ওই
বধূ পুলিশকে জানিয়েছেন, ফেসবুকের মাধ্যমে একটি বিজ্ঞাপন দেখে তিনি তাঁর স্বামীর সঙ্গে গত ৭
অগস্ট ছবি তোলার জন্য আউশগ্রামের রিসর্টে যান। সে দিন আউশগ্রামের দিগনগরের
বাসিন্দা অরবিন্দ মিশ্র ওরফে গোপালের সঙ্গে তাঁর আলাপ হয়। অরবিন্দর কাছে ওই মহিলা
ফটোশুট করেন। ফি বাবদ ৫,১২০
টাকা মিটিয়েও দেন। তার পর তিনি বাড়ি চলে যান।   এর পর অরবিন্দ আবার
তাঁর সঙ্গে যোগাযোগ করেন। গত ১৭ অগস্ট স্বামীর সঙ্গে ওই একই রিসর্টে যান। ওই দিন
অরবিন্দ তাঁকে রিসর্টের একটি ঘরে ফটোশুটের জন্য ডেকে ধর্ষণ করেন বলে অভিযোগ।
নির্যাতিতার এ-ও অভিযোগ, তাঁকে হুমকি দেওয়া হয় যে এই বিষয়ে কাউকে জানালে তাঁর স্বামীকে
প্রাণে মেরে ফেলা হবে।  প্রথমে ভয় পেয়ে ওই মহিলা স্বামীকে নিয়ে বাড়ি চলে
যান। সেদিন অভিযোগ না করেই তিনি বাড়ি চলে যান। মহিলার দাবি, গত বুধবার রাতে অরবিন্দ তাঁকে ফোন করে জানান বৃহস্পতিবার রিসর্টে
আসতে হবে। ভয়ে ভয়ে তিনি আবার সেখানে যান। অভিযোগ, বৃহস্পতিবার দুপুরে অরবিন্দ মিশ্র এবং রিসর্টের
কেয়ারটেকার‌‌‌ বঙ্কিম তাঁকে আবার ধর্ষণ করেন। এর পর তিনি থানায় এফআইআর করেন। এই ঘটনা প্রসঙ্গে
ডিএসপি-ডিএনটি বীরেন্দ্র পাঠক বলেন,
‘‘অভিযোগের ভিত্তিতে পুলিশ অরবিন্দ এবং বঙ্কিমকে গ্রেফতার করেছে।
তদন্ত করছে পুলিশ।’’"
মাকে ধর্ষণ করে খুন ও মেয়েকে খুনের দায়ে অভিযুক্তকে ফাঁসির সাজা শোনাল আদালত। মঙ্গলবার রামপুরহাট অতিরিক্ত জেলা এবং দায়রা আদালতের বিচারক গুরুদাস বিশ্বাস ওই সাজা শোনান। সাজাপ্রাপ্ত ব্যক্তির নাম হরিচরণ দাস ওরফে সুনীল দাস। সাধুর বেশে ধর্মাচরণ করায় যুক্ত ওই ব্যক্তি হরিবাবা ওরফে স্বরূপবাবা নামেও পরিচিত ছিল। তার আদি বাড়ি সিউড়ি থানার পানুড়িয়া হলেও দীর্ঘদিন মল্লারপুর থানা এলাকার একটি আশ্রম দেখভাল করত সে। সরকারি আইনজীবী উৎপল মুখোপাধ্যায় জানান, লকডাউনের সময়, ২০২০-র ১৭ মে দুপুরে মল্লারপুর এলাকায় নিজের বাড়ি থেকেই বছর পঁয়তাল্লিশের ওই মহিলার দেহ উদ্ধার হয়। বাড়ির বারান্দাতেই ছিল একাদশ শ্রেণির ছাত্রী, ওই মহিলার কিশোরী মেয়ের মৃতদেহ। বাড়ির মালিককে পাওয়া যায়নি। মৃতার বোন তাঁর জামাইবাবুর নামে মল্লারপুর থানায় অভিযোগ দায়ের করেন। ১৯ মে মৃতার স্বামী থানায় আত্মসমর্পণ করেন। পুলিশ তাঁকে জিজ্ঞাসাবাদ করে মল্লারপুরের ওই আশ্রম থেকে এক মহিলাকে গ্রেফতার করে। তার পরেই ওই জোড়া খুনের নেপথ্যের প্রকৃত ঘটনা জানতে পারে পুলিশ। সরকারি আইনজীবী জানান, ঘটনার চার বছর আগে কিশোরী মেয়ের শরীরে আগুনে পুড়ে যাওয়া ক্ষতস্থানের দাগ মেটানোর জন্য মল্লারপুরের আশ্রমের ওই ‘সাধু’, হরিচরণের শরণাপন্ন হন ওই ব্যক্তি। হরিচরণের সঙ্গে সেই মতো ১ লক্ষ ৬৪ হাজার টাকার চুক্তি হয়েছিল। কিশোরীর মা সাধুকে ৮৪ হাজার টাকাও দেন।  টাকা দেওয়া সত্ত্বেও পোড়া দাগ যাচ্ছে না দেখে ওই মহিলা টাকা ফেরত চান। সরকারি আইনজীবী জানান, এর পরেই হরিচরণ স্বামী-স্ত্রী ও তাঁদের কিশোরী মেয়েকে খুনের চক্রান্ত করে। পুলিশ সূত্রে জানা গিয়েছে, হরিচরণ তাঁদের বাড়িতে যজ্ঞ করার নির্দেশ দেয়। যজ্ঞ চলাকালীন বাড়ির মধ্যে অন্য  কারও প্রবেশ নিষেধ করে দেয় ওই স্বঘোষিত ‘সাধুবাবা’। যজ্ঞের উপাচার হিসেবে কাজুবাদাম বেটে রাখতে বলেছিল হরিচরণ। ১৫ মে রাতে যজ্ঞ শুরু হয়। কাজুবাদাম বাটার সঙ্গে ঘুমের ওষুধ মিশিয়ে খাইয়ে স্বামী, স্ত্রী ও কিশোরী মেয়েকে বেঁহুশ করে দিয়ে আলাদা আলাদা ঘরে রেখে দেয় হরিচরণ। রাতে ওই মহিলাকে হাত পা বেঁধে মুখে কাপড় বেঁধে হরিচরণ ধর্ষণ করে বলে অভিযোগ। বাধা দিতে গেলে বঁটি দিয়ে মহিলাকে খুন করে হরিচরণ। সরকারি আইনজীবী জানান, মহিলাকে খুন করার পরে বাড়ির মেঝের রক্ত ধুয়ে আশ্রমে ফিরে যায় হরিচরণ। আশ্রমে রক্তমাখা জামা কাপড় রেখে ওই রাতেই ওই বাড়িতে আসে সে। সরকারি আইনজীবী জানান, ওই বাড়িতে ফিরে হরিচরণ দেখতে পায় কিশোরীর জ্ঞান ফিরেছে এবং সে মায়ের মৃতদেহ দেখতে পেয়েছে। এর পরেই হরিচরণ ওই কিশোরীকে জোর করে নীচের ঘরে নিয়ে গিয়ে মুখে কাপড় বেঁধে হাত পা বেঁধে শ্বাসরোধ করে খুন করে। ওই ব্যক্তিকে এরপর অচৈতন্য অবস্থাতেই স্কুটিতে চাপিয়ে হরিচরণ সিউড়ি এলাকায় একটি আশ্রমে রেখে আসে। সরকারি আইনজীবী জানান, ওই আশ্রমে ওই ব্যক্তিকে এক শিষ্যকে দিয়ে খুন করানোর পরিকল্পনা করে হরিচরণ। কিন্তু ওই শিষ্য রাজি না হওয়ায় ওই ব্যক্তিকে হরিচরণ মল্লারপুরে নিয়ে আসে। সেখানেই এসে ওই ব্যক্তি তাঁর স্ত্রী ও মেয়েকে খুনের ঘটনা জানতে পারেন। তার পরই তিনি মল্লারপুর থানায় এসে আত্মসমর্পণ করেন। ততক্ষণে হরিচরণ মল্লারপুরের আশ্রম ছেড়ে পালিয়ে যায়। মাস দু’য়েক পরে ১৯ জুলাই তারাপীঠ থেকে হরিবাবা ওরফে হরিচরণ দাসকে গ্রেফতার করে পুলিশ। সরকারি আইনজীবী জানান, হরিচরণ তার অপরাধের কথা স্বীকার করেছে। মামলায় বিচারক ৩০২ ধারায় ফাঁসির নির্দেশ দিয়েছেন। পাশাপাশি ৩৭৬ ধারায় যাবজ্জীবন কারাদণ্ড ও ২০১ ধারায় প্রমাণ লোপের চেষ্টায় দশ বছর কারাদণ্ডের নির্দেশও দিয়েছেন। এ দিন মামলার রায় শুনতে এসেছিলেন ওই ব্যক্তি। তিনি বলেন, ‘‘আমার স্ত্রী ও মেয়েকে পরিকল্পিত ভাবে খুন করার পরে আমাকেও খুন করতে চেয়েছিল হরিচরণ। চরম শাস্তি হিসেবে ওই সাধুবাবার ফাঁসি চেয়েছিলাম।  আদালত ন্যায্য বিচার করেছে।’’ ফাঁসির নির্দেশ শোনার পরে রামপুরহাট আদালত থেকে জেল হেফাজতে যাওয়ার সময় হরিচরণ বলে, ‘‘আমাকে ফাঁসানো হয়েছে।’’ 
নাবালিকাকে অপহরণ ও ধর্ষণের দায়ে এক যুবককে ২০ বছরের কারাদণ্ডের নির্দেশ দিল বারুইপুর আদালত। প্রায় আড়াই বছরের পুরনো ওই মামলায় অভিযুক্তের বিরুদ্ধে পকসো-সহ একাধিক আইনে মামলা রুজু করা হয়। অভিযুক্ত নিজের দোষ স্বীকার করে নিয়েছিল। পুলিশ সূত্রের খবর, ২০২১ সালে ১০ এপ্রিল বারুইপুরে এক নাবালিকাকে ধর্ষণের ঘটনা ঘটে। অভিযোগ ওঠে, ওই নাবালিকাকে অপহরণ করে তাকে ধর্ষণ করে বাসন্তীর ২১ বছরের বাসিন্দা বাবলু শেখ। ঘটনার চার দিনের মাথায়, বারুইপুর থানায় অভিযোগ দায়ের করেছিলেন নাবালিকার মা। এর পরেই বাবলুকে গ্রেফতার করে বারুইপুর থানার পুলিশ। তাঁর বিরুদ্ধে পকসো-সহ একাধিক মামলা রুজু হয়। সেই মামলাতেই মঙ্গলবার বারুইপুরের আদালত বাবলুকে কুড়ি বছরের কারাদণ্ড ও ১০ হাজার টাকার জরিমানার নির্দেশ দিয়েছে। বিচারক আরও জানিয়েছেন, জরিমানা অনাদায়ে অতিরিক্ত ছয় মাস জেল খাটতে হবে বাবলুকে।  সাজা ঘোষণার পর সরকার পক্ষের আইনজীবী মিনারা খাতুন বলেন, “এজলাসে দাঁড়িয়ে সমস্ত অভিযোগ স্বীকার করে নিয়েছেন অভিযুক্ত বাবলু। এত দিনে বিচার পেল ওই নির্যাতিতা এবং তাঁর পরিবার।’’
"মাটিগাড়ায় স্কুলছাত্রীকে ধর্ষণ এবং খুনের ঘটনা
নিয়ে উত্তেজনার মধ্যে আবারও নাবালিকাকে যৌন হেনস্থার অভিযোগ উত্তরবঙ্গে। শিলিগুড়ি
মহকুমা পরিষদের নকশালবাড়ির একটি চা-বাগান এলাকায় এক নাবালিকাকে রাস্তা থেকে তুলে
নিয়ে গিয়ে ধর্ষণের ঘটনায় চাঞ্চল্য ছড়াল এলাকায়। এই ঘটনার প্রতিবাদে নকশালবাড়ি
থানা ঘেরাও করেন নির্যাতিতার পরিবার-সহ এলাকাবাসী। মঙ্গলবার ঘটনাস্থলে পৌঁছে যান
শিলিগুড়ি মহকুমা পরিষদের সভাধিপতি-সহ রাজনৈতিক নেতৃত্ব। পুলিশি হস্তক্ষেপে
উত্তেজনা প্রশমিত হয়। পাশাপাশি মূল অভিযুক্তকেও গ্রেফতার করেছে পুলিশ। অন্য দিকে, মাটিগাড়াকাণ্ডে মঙ্গলবারই মৃতার বাড়িতে যান
জাতীয় শিশু সুরক্ষা কমিশনের প্রতিনিধিরা। স্থানীয় সূত্রে খবর, নির্যাতিতা নাবালিকার বয়স ১৭ বছর। নকশালবাড়ির
চা-বাগান এলাকার বাসিন্দা ওই নাবালিকার বাবা-মা নেই। দিদি-জামাইবাবুর কাছে থাকে
সে। পরিচারিকার কাজ করে সে। পুলিশ সূত্রে খবর, সোমবার সন্ধ্যায় এক বান্ধবীর
বাড়ি  গিয়েছিল ওই নাবালিকা। সেখান থেকে
বাড়ি ফেরার পথে এক যুবক তার মুখ চেপে ধরে রেললাইন লাগোয়া একটি পরিত্যক্ত জায়গায় তুলে
নিয়ে যায়। পরে সেখানেই তাকে ধর্ষণ করা হয় বলে অভিযোগ। স্থানীয় এক বাসিন্দার নজরে পড়ার
পর তাঁর চিৎকারে প্রতিবেশীরা ছুটে আসে। ওই নাবালিকাকে অসুস্থ অবস্থায় উদ্ধার করার
পাশাপাশি তাঁরাই অভিযুক্তকে ধরে পুলিশের হাতে তুলে দেন। পরে থানায় লিখিত অভিযোগ
দায়ের করে নির্যাতিতার পরিবার। পুলিশ জানিয়েছে, অভিযুক্তের নাম চন্দন কর্মকার। ২৮ বছর বয়সি অভিযুক্ত বিবাহিত। তাঁর একটি
সন্তানও রয়েছে। তাঁকে গ্রেফতারের পর জিজ্ঞাসাবাদ করছেন তদন্তকারীরা। এই ঘটনা নিয়ে
শিলিগুড়ি মহকুমা পরিষদের সভাধিপতি অরুণ ঘোষ বলেন, ‘‘একটি মেয়েকে ধর্ষণের ঘটনায় পুলিশ অভিযুক্তকে
গ্রেফতার করেছে। শারীরিক পরীক্ষার জন্য মেয়েটিকে মেডিক্যাল কলেজে পাঠানো হয়েছে। যা
যা নিয়ম রয়েছে, সেগুলো পালন করা হচ্ছে।’’ তাঁর সংযোজন, ‘‘আমারা অভিযুক্তের কঠোর শাস্তির দাবি
জানিয়েছি। তবে পুলিশ ভাল কাজ করছে।’’ অন্য দিকে, মিতা কর্মকার নামে এক স্থানীয় বাসিন্দা বলেন, ‘‘সপ্তাহখানেক
আগে এক স্কুলছাত্রীকে খুন করা হল। এ বার আমাদের
পাড়ার মেয়ের সঙ্গে একই রকম ঘটনা ঘটল। এক জন মেয়ে হিসাবে নিরাপত্তার অভাব বোধ করছি।
আমরা দোষীর ফাঁসি চাই।’’ এই
ঘটনা প্রসঙ্গে দার্জিলিঙের পুলিশ সুপার প্রবীণ প্রকাশকে একাধিক বার ফোন করা হয়।
কিন্তু তিনি ফোন ধরেননি। তবে অভিযুক্তকে মঙ্গলবারই শিলিগুড়ি মহকুমা আদালতে পাঠানো
হয়েছে বলে পুলিশ সূত্রে খবর। অন্য দিকে,
মঙ্গলবার বিকেলে মাটিগাড়ার মৃতার বাড়ি গিয়েছিলেন জাতীয় শিশু সুরক্ষা
কমিশনের সদস্য রূপালী বন্দ্যোপাধ্যায়রা। মৃতার পরিবারের সঙ্গে কথা বলেন তাঁরা।
মাটিগাড়া থানায় গিয়ে পুলিশের সঙ্গে আলোচনা করেছেন তাঁরা। তদন্তপ্রক্রিয়া নিয়ে
খোঁজখবর করেছেন। উল্লেখ্য, গত রবিবার সকালে মৃতার বাড়িতে গিয়েছিলেন রাজ্য শিশু অধিকার
সুরক্ষা কমিশনের প্রতিনিধি দল। তার পরে সে দিনই মৃতার বাড়িতে যান রাজ্যপাল সিভি
আনন্দ বোসও। "
"১৫ বছরের নাবালিকাকে অপহরণ করে দেড় মাস ধরে ধর্ষণ
করার অভিযোগে এক ব্যক্তিকে গ্রেফতার করল উত্তরপ্রদেশের বালিয়ার পুলিশ। পুলিশ
সূত্রে খবর, ধৃত ব্যক্তি বিহারের সিওয়ানের বাসিন্দা।
তিনি নাবালিকাকে অপহরণ করেছিলেন।  গত ৯ জুলাই বালিয়ার একটি গ্রাম থেকে উধাও হয়ে যায় ১৫
বছরের এক নাবালিকা। পর দিন কোতয়ালি থানায় নিখোঁজ ডায়েরি করা হয়। তদন্তে নামে
পুলিশ। গত ২৬ অগস্ট উত্তরপ্রদেশের দেওরিয়া থেকে উদ্ধার করা হয় নাবালিকাকে। তার পর
ম্যাজিস্ট্রেটের কাছে জবানবন্দি দেয় নাবালিকা। এসএইচও রাজীব সিংহ জানিয়েছেন, নাবালিকা তার বয়ানে জানিয়েছে, বিহারের সিওয়ানের
বাসিন্দা ১৯ বছরের রাহুলকুমার সিংহ তাকে অপহরণ করে দেওরিয়ায় নিয়ে যান। সেখানে
নাবালিকা বন্দি করে রেখে দেড়মাস ধরে তাকে ধর্ষণ করা করা হয়।  পুলিশ সূত্রে খবর, অভিযুক্ত রাহুলকে
গ্রেফতার করেছে পুলিশ। তবে রাহুলের সঙ্গে নাবালিকার পরিচয় কী করে হল, তা এখনও অজানা। ঘটনায় আর কেউ জড়িত কি না জানার চেষ্টা করছে পুলিশ। জেরা
করা হচ্ছে অভিযুক্ত রাহুলকেও।"
ঘৃণাভাষণের অভিযোগে রাজ্যের বিরোধী দলনেতা শুভেন্দু অধিকারীর বিরুদ্ধে পশ্চিমবঙ্গ রাজ্য মানবাধিকার কমিশনের কাছে নালিশ জানাল মানবাধিকার সংগঠন এপিডিআর। মানবাধিকার কমিশনের ইমেলে পাঠানো এই অভিযোগে বলা হয়েছে,  ‘‘গত ২৪ অগস্ট শুভেন্দু অধিকারী ঘৃণাভাষণ দিয়েছেন। বলেছেন, অভিযুক্ত ধর্ষণকারীদের এনকাউন্টার করে মেরে ফেলা উচিত। তার এই বক্তব্যে শুধু বিচারাধীন বন্দিদেরই নয়, রাজ্যের সমস্ত মানুষের জীবনের অধিকার, বিচার পাওয়ার অধিকার কেড়ে নেওয়ার হুমকি দেওয়া হয়েছে। বিচার ব্যবস্থাকে অস্বীকার করা হয়েছে। পুলিশকে ও সাধারণ  মানুষকে আইন হাতে নিয়ে খুন করতে প্ররোচনা দিয়েছে। এ সবই মানবাধিকার লঙ্ঘন।’’ রাজ্য মানবাধিকার কমিশনের চেয়ারপার্সন বিচারপতি (অবসরপ্রাপ্ত) জ্যোতির্ময় ভট্টাচার্যকে পাঠানো চিঠিতে এপিডিআর-এর সাধারণ সম্পাদক রঞ্জিত শূর লিখেছেন, ‘‘শুভেন্দু অধিকারী প্রভাবশালী নেতা। তাঁর বক্তব্যের একটি সামাজিক অভিঘাত আছে। ফলে তাঁর এই বক্তব্যে খুবই খারাপ প্রভাব পড়বে সমাজে।’’ রঞ্জিতের আবেদন, ‘‘এক জন এমএলএ হিসাবে তিনি (শুভেন্দু) আইন প্রস্তুতকারক। তাঁর এই বক্তব্য তাই আইনসভার প্রতিও অশ্রদ্ধা প্রকাশ পেয়েছে। আইন প্রস্তুতকারক হিসাবে আইনব্যবস্থাকে নস্যাৎ করার জন্য তার আরও বেশি সাজা হওয়া উচিত। বিচারাধীন হাজার হাজার বিচারাধীন বন্দিও তাঁর এই বক্তব্যে ভীত সন্ত্রস্ত হয়ে জীবন কাটাবে। শুভেন্দু অধিকারীর বিরুদ্ধে উপযুক্ত শাস্তিমূলক পদক্ষেপ নিয়ে রাজ্যবাসীর মানবাধিকার রক্ষায় আপনি উপযুক্ত পদক্ষেপ নিন, এটাই আমাদের প্রত্যাশা।’’ প্রসঙ্গত, গত বৃহস্পতিবার (২৪ অগস্ট) উত্তরপ্রদেশের মতোই পশ্চিমবঙ্গেও ধর্ষকদের ‘প্রয়োজনে এনকাউন্টারের’ পক্ষে সওয়াল করছিলেন বিজেপি নেতা শুভেন্দু। উত্তরবঙ্গের ঘটে যাওয়া বেশ কয়েকটি ধর্ষণের ঘটনায় ঘটনায় বিধানসভার দৃষ্টি আকর্ষণ করেন শিলিগুড়ির বিধায়ক শঙ্কর ঘোষ। তিনি অভিযোগ করেন, মাটিগাড়া এবং তুফানগঞ্জে দু’জন নাবালিকাকে ধর্ষণ করে খুনের ঘটনা ঘটেছে। সেই ঘটনার প্রতিবাদে বিশ্ব হিন্দু পরিষদের তরফে শিলিগুড়িতে মিছিল করলে তাঁদের ওপর লাঠিচার্জ করে পুলিশ।  বিজেপি বিধায়ক শঙ্করের বলা শেষ হলে অন্য বিধায়ককে বলার সুযোগ দেন ডেপুটি স্পিকার আশিস বন্দ্যোপাধ্যায়। কিন্তু, এ বিষয়ে সরকারের অবস্থান স্পষ্ট করার পক্ষে সে সময় স্লোগান শুরু করেন বিজেপি বিধায়কেরা। পরে তাঁরা ওয়াক আউট করে মুখ্যমন্ত্রী মমতা বন্দ্যোপাধ্যায়ের পদত্যাগের দাবিতে সরব হন। বিধানসভা চত্বরে বিজেপি বিধায়কদের সেই বিক্ষোভে যোগদান করেছিলেন বিরোধী দলনেতা শুভেন্দু। সেখানেই তিনি রাজ্যের স্বরাষ্ট্রমন্ত্রী মমতার সমালোচনা করেন। শুভেন্দু বলেন, ‘‘মাত্র দু’দিনের মধ্যেই তিনটি নারী ধর্ষণের ঘটনা ঘটেছে। এখানে আইনের শাসন নেই। তাই অপরাধীদের মন থেকে ভয় চলে গিয়েছে। যেখানে অল্প সময়ের এই ধরনের অপরাধের বিরুদ্ধে চার্জশিট দেওয়ার কথা। তখন অপরাধী মুক্ত হয়ে ঘুরে বেড়াচ্ছে।’’  এর পরেই শুভেন্দু বলেন, ‘‘এ রাজ্যে যোগী আদিত্যনাথের মতো এক জন কড়া প্রশাসক দরকার। এই ধরনের অপরাধ যারা করছে, তাদের বেঁচে থাকার অধিকার নেই। প্রয়োজনে এদের এনকাউন্টার করে দেওয়া উচিত।’’ শুভেন্দুর ‘এনকাউন্টার তত্ত্বে’র জবাবে তৃণমূল পরিষদীয় দলের উপ মুখ্য সচেতক তাপস রায় বলেন, ‘‘শুভেন্দু অধিকারীরা যতই এ রাজ্যকে যোগী রাজ্য করতে চান না কেন, এখানে যা হবে, তা আইনের ভিত্তিতেই হবে।’’ সেই সঙ্গে নরেন্দ্র মোদী সরকারের সাম্প্রতিক ভারতীয় দণ্ডবিধি এবং ফৌজদারি দণ্ডবিধি বদলের উদ্যোগ সম্পর্কে তাপসের প্রশ্ন, ‘‘এনকাউন্টার বলতে কী বোঝানো হচ্ছে? ন্যায় সংহতিতে কি এটা ইনক্লুড (অন্তর্ভুক্ত) করা আছে?’’
"গোয়ার রিসর্টে ‘বন্ধু’কে ধর্ষণের অভিযোগে গুজরাত থেকে এক মধ্যবয়স্ককে গ্রেফতার করল পুলিশ। ধৃত
লক্ষ্মণ শিয়ার গোয়ায় বেড়াতে গিয়েছিলেন। গত ২৩ অগস্ট সেখানে এই কাণ্ড ঘটান ৪৭
বছরের লক্ষ্মণ। পুলিশ সূত্রে খবর, বিমানে যাতায়াতের সূত্রে
লক্ষ্মণের সঙ্গে এক মহিলার পরিচয় হয়। ফোন নম্বর অদলবদল করার পর মাঝেমাঝেই দু’জনের কথা হত। সম্প্রতি লক্ষ্মণ গোয়া বেড়াতে যান। সেখানে গিয়ে ওঠেন উত্তর
গোয়ার আসোনোরা গ্রামের একটি রিসর্টে। সে কথা লক্ষ্মণ মহিলাকে জানান। মহিলা তাঁকে
জানান, তিনিও ঘটনাচক্রে গোয়াতেই রয়েছেন। দু’জনে দেখা করার পরিকল্পনা করেন। গত ২৩ অগস্ট, লক্ষ্মণ
মহিলাকে নিজের রিসর্ট দেখাতে ডেকে আনেন। তার পর নিজের ঘরে ডেকে মহিলাকে ধর্ষণ করেন
বলে অভিযোগ। মহিলা গোয়ার একটি
থানায় ধর্ষণের অভিযোগ দায়ের করেন। সেই অভিযোগের ভিত্তিতে তদন্তে নেমে উত্তর গোয়ার
মাপুসা টাউনের অনতিদূরে থিভিম গ্রাম থেকে লক্ষ্মণকে গ্রেফতার করে পুলিশ। গোয়া
পুলিশের ডিএসপি জিভবা দালভি বলেন, ‘‘এ সপ্তাহের গোড়ায় মহিলা এবং লক্ষ্মণ আলাদা আলাদা ভাবে গোয়া ঘুরতে
এসেছিলেন। গত ২৩ অগস্ট রিসর্ট ঘুরিয়ে দেখানোর নামে মহিলাকে ডেকে এনে ধর্ষণ করেন
লক্ষ্মণ। মহিলার অভিযোগের ভিত্তিতে আমরা অভিযুক্তকে গ্রেফতার করেছি।’’"
"ঝাড়খণ্ডে দ্বাদশ শ্রেণির এক ছাত্রীকে
বাড়িতে ডেকে নিয়ে গিয়ে ধর্ষণের অভিযোগ উঠল তারই স্কুলের এক শিক্ষকের বিরুদ্ধে।
শুধু তাই-ই নয়, ছবি তুলে, ভিডিয়ো করে তাকে বার বার ব্ল্যাকমেল করা হচ্ছে বলেও
অভিযোগ ছাত্রীটির। ঘটনাটি ঘটেছে ঝাড়খণ্ডের রাজধানী রাঁচীতে। অভিযুক্ত শিক্ষকের নাম সমিধ
কাশ্যপ। পুলিশ জানিয়েছে, কিশোরীর মা এই ঘটনাটি জানার পরই স্কুলে ওই শিক্ষকের
বিরুদ্ধে অভিযোগ জানান। ছাত্রীর মায়ের অভিযোগ, তাঁর কন্যাকে ছবি এবং ভিডিয়ো দেখিয়ে
বার বার ব্ল্যাকমেল করছেন শিক্ষক। এমনকি, প্রাণে মারারও হুমকি দিচ্ছেন।  স্কুলে অভিযোগ জানানোর পাশাপাশি
পুলিশেও অভিযোগ দায়ের করেন ছাত্রীর মা। পুলিশকে ওই ছাত্রী জানিয়েছে, মাঝেমধ্যেই
নিজের বাড়িতে ডেকে নিয়ে যেতেন শিক্ষক। তার পর তাঁর উপর অত্যাচার চালাতেন। বিষয়টি জানাজানি
হতে আপসে মীমাংসা করে নেওয়ার প্রস্তাব দেন শিক্ষক। কিন্তু কিশোরী তাতে আপত্তি
জানাতেই তাকে খুন করার হুমকি দেন তিনি।  গত ২৯ জুলাই একটি এফআইআর দায়ের করেছিলেন কিশোরীর মা। তার পরই তদন্তে নামে
পুলিশ। বৃহস্পতিবার গ্রেফতার করা হয়েছে শিক্ষককে। তাঁর বিরুদ্ধে ভারতীয় দণ্ডবিধির
৩৫৪ এবং ৩২৩ ধারায় মামলা রুজু করা হয়েছে। এই ঘটনা নিয়ে রাজনৈতিক পরিবেশ বেশ
উত্তপ্ত হয়ে উঠেছে। রাজ্য বিজেপির মুখপাত্র প্রতুল সহদেব এই ঘটনার নিন্দা করেছেন। পাশাপাশি
পুলিশের বিরুদ্ধে গাফিলতির অভিযোগও তুলেছেন তিনি।"
"হস্টেলে ঢুকে এক কিশোরকে ধর্ষণের
অভিযোগ উঠল স্কুলেরই এক অশিক্ষক কর্মীর বিরুদ্ধে। মধ্যপ্রদেশের সতনা জেলার এই
ঘটনায় শোরগোল পড়ে গিয়েছে।  পুলিশ জানিয়েছে, অভিযুক্তের নাম
রবীন্দ্র সেন। তাঁকে গ্রেফতার করা হয়েছে। রবীন্দ্রের বিরুদ্ধে ভারতীয় দণ্ডবিধির
৩৭৭ ধারা এবং পকসো আইনে মামলা রুজু করা হয়েছে। এই ঘটনা প্রকাশ্যে আসতেই অভিভাবকদের
বিক্ষোভের মুখে পড়েন স্কুল কর্তৃপক্ষ। যদিও স্কুলের অধ্যক্ষের দাবি, এমন কোনও
ঘটনা ঘটেনি। কিশোরের পরিবারের অভিযোগ, পুত্রের কাছ থেকে বিষয়টি জানার পর তাঁরা
অধ্যক্ষের কাছে অভিযোগ জানাতে যায়। কিন্তু সেই অভিযোগ নিতে চাননি তিনি। এমনও দাবি
করেছে কিশোরের পরিবার। পুলিশ সূত্রে খবর, রীবা জেলার
বাসিন্দা ওই কিশোর। সতনার একটি আবাসিক স্কুলে গত বছর ষষ্ঠ শ্রেণিতে ভর্তি করানো
হয়েছিল তাকে। স্কুলের হস্টেলে থেকেই পড়াশোনা করে সে। বর্তমানে ছাত্রটি সপ্তম
শ্রেণিতে পড়ে। তার দাবি, দিন কয়েক আগে শরীর খারাপ লাগায় স্কুলে না গিয়ে হস্টেলের
ঘরে শুয়ে ছিল সে। অভিযোগ, সেই সুযোগ নিয়ে ওই অশিক্ষক কর্মী তার ঘরে আসেন এবং ধর্ষণ
করেন। শুধু তাই-ই নয়, সেই ঘটনার পর ছাত্রটিকে শাসিয়ে যান, জানাজানি হলে তাকে খুন
করা হবে। এই ঘটনার পরই বাবা-মাকে হস্টেলে আসার কথা বলে ছাত্রটি। তাঁর বাবা-মা হস্টেলে আসার
পর পুত্রের কাছ থেকে গোটা ঘটনাটি শোনেন। তার পরই তাঁরা অধ্যক্ষের কাছে অভিযোগ
জানাতে গিয়েছিলেন। কিন্তু অধ্যক্ষ তাঁদের সঙ্গে দেখা করতে চাননি বলে দাবি ছাত্রটির
অভিভাবকদের। এর পরই তাঁরা পুলিশের দ্বারস্থ হন। অশিক্ষক কর্মীর বিরুদ্ধে অভিযোগ
জমা পড়তেই তিনি গা ঢাকা দেন। তদন্তে নেমে পুলিশ অভিযুক্তকে গ্রেফতার করে। "
"রাজ্যে ধর্ষকদের এনকাউন্টার করার পক্ষে সওয়াল করলেন
বিরোধী দলনেতা শুভেন্দু অধিকারী। বৃহস্পতিবার বিধানসভার অধিবেশন শুরু হলে রাজ্যের
বিভিন্ন জায়গায় ধর্ষণের ঘটনা এবং পুলিশের ভূমিকা নিয়ে প্রশ্ন তোলে বিজেপি। এ নিয়ে
ওয়াকআউটও করেন বিজেপি বিধায়করা। পরে পুলিশের ভূমিকার নিন্দা করতে গিয়ে ধর্ষকদের
এনকাউন্টার দরকার বলে মন্তব্য করেন শুভেন্দু। তিনি এই ব্যাপারে উত্তরপ্রদেশের
মুখ্যমন্ত্রী যোগী আদিত্যনাথকে অনুসরণ করা উচিত বলেও দাবি করেন। বৃহস্পতিবার বিধানসভায় উত্তরবঙ্গের ঘটে যাওয়া বেশ
কয়েকটি ধর্ষণ ও খুনের উল্লেখ করেন শিলিগুড়ির বিজেপি বিধায়ক শঙ্কর ঘোষ। তিনি
অভিযোগ করেন, মাটিগাড়া ও
তুফানগঞ্জে দু’জন নাবালিকাকে ধর্ষণ করে খুন করা হয়েছে। এর প্রতিবাদে বিশ্ব হিন্দু
পরিষদের তরফে শিলিগুড়িতে মিছিল করা হলে পুলিশ লাঠিচার্জ করে বলেও অভিযোগ করেন
শঙ্কর। বিজেপি বিধায়কের বলা শেষ হলে অন্য বিধায়কদের বলার সুযোগ দেন ডেপুটি
স্পিকার আশিষ বন্দ্যোপাধ্যায়। কিন্তু, এ বিষয়ে সরকারের
অবস্থান স্পষ্ট করার পক্ষে জোর স্লোগান শুরু করে দেন বিজেপি বিধায়কেরা। মুখ্যমন্ত্রী মমতা বন্দ্যোপাধ্যায়ের পদত্যাগের দাবিতে
সরব হয়ে অধিবেশন কক্ষ থেকে ওয়াকআউট করেন।  অধিবেশন কক্ষের বাইরে শুরু হয় বিজেপি বিধায়কদের বিক্ষোভ।
সেখানেই রাজ্যের স্বরাষ্ট্রমন্ত্রীর সমালোচনা করে শুভেন্দু বলেন, ‘‘মাত্র দু’দিনের মধ্যেই তিনটি নারী
ধর্ষণের ঘটনা ঘটেছে। এখানে আইনের শাসন নেই। তাই অপরাধীদের মন থেকে ভয় চলে
গিয়েছে। যেখানে অল্প সময়ের এই ধরনের অপরাধের বিরুদ্ধে চার্জশিট দেওয়ার কথা,
সেখানে অপরাধীরা ঘুরে বেড়াচ্ছে।’’ একই সঙ্গে  তিনি বলেন, ‘‘এ রাজ্যে
যোগী আদিত্যনাথের মতো এক জন কড়া প্রশাসক দরকার। এই ধরনের অপরাধ যারা করছে,
তাদের বেঁচে থাকার অধিকার নেই। প্রয়োজনে এদের এনকাউন্টার করে
দেওয়া উচিত।’’ শুভেন্দুর এনকাউন্টার তত্ত্বের জবাবে তৃণমূল পরিষদীয়
দলের উপমুখ্য সচেতন তাপস রায় বলেন, ‘‘শুভেন্দু অধিকারীরা যতই এ রাজ্যকে যোগী
রাজ্য করতে চান না কেন, এখানে
যা হবে তা আইনের ভিত্তিতেই হবে।’’ তাঁর আরও বক্তব্য, ‘‘এনকাউন্টার বলতে কী বোঝানো
হচ্ছে? ন্যায় সংহতিতে কি এটা ইনক্লুড করা রয়েছে?’’ প্রসঙ্গত, গত সোমবার রাতে মাটিগাড়ার একটি নির্জন এলাকায় স্কুলের পোশাক পরা অবস্থায়
এক নাবালিকার দেহ দেখতে পান স্থানীয় বাসিন্দারা। অভিযোগ ওঠে, এলাকার দুষ্কৃতীরা ধর্ষণ করে খুন করেছে। ইতিমধ্যেই মাটিগাড়ার লেলিন কলোনি এলাকা থেকে এক অভিযুক্তকে
গ্রেফতার করেছে পুলিশ। বৃহস্পতিবার ওই ঘটনার প্রতিবাদে বিশ্ব হিন্দু পরিষদ এলাকায় বন্‌ধও
ডেকেছে। এ ছাড়াও তুফানগঞ্জে আরও একটি ধর্ষণ করে খুনের অভিযোগ উঠেছে। তা নিয়েও এ দিন উত্তপ্ত হয় বিধানসভা।"
"কাজ দেওয়ার টোপ দিয়ে এক মহিলাকে ধর্ষণের
অভিযোগ উঠল দিল্লির সরকারি বাসের এক কন্ডাক্টরের বিরুদ্ধে। শুধু তাই-ই নয়, মহিলার
ছবি এবং ভিডিয়ো তুলে ব্ল্যাকমেলও করা হচ্ছে বলে অভিযোগ। অভিযুক্ত কন্ডাক্টরকে
গ্রেফতার করা হয়েছে। পুলিশ সূত্রে খবর, দিল্লির
তিমারপুর এলাকার বাসিন্দা ওই মহিলা। ২০১০-’১৭ সাল পর্যন্ত দিল্লি পরিবহণ নিগমে
(ডিটিসি) টাইপিস্টের কাজ করতেন তিনি। কিন্তু সন্তানের দেখাশোনা করার জন্য সেই কাজ
থেকে অব্যাহতি নিতে হয়েছিল মহিলাকে। বছর দুয়েক আগে ডিটিসির ওই কন্ডাক্টরের সঙ্গে
পরিচয় হয় তাঁর। পুলিশের এক আধিকারিক সাগর সিংহ
কালসি সংবাদ সংস্থা পিটিআইকে জানিয়েছেন, বেশ কিছু দিন আগে মহিলার বাড়িতে প্রসাদ
নিয়ে যান ওই কন্ডাক্টর। তাঁকে প্রতিশ্রুতি দেন ডিটিসিতে একটা কাজ পাইয়ে দেবেন।
দু’জনের কথোপকথনের মাঝে কন্ডাক্টরকে নরম পানীয় খাওয়ার প্রস্তাব দেন মহিলা। তাতে
সম্মতিও দেন কন্ডাক্টর। মহিলার দাবি, এর পরই তিনি ঘরের ভিতরে কিছু কাগজপত্র আনতে
গিয়েছিলেন। তার পর সেই কাগজপত্র নিয়ে আবার বাইরে আসেন। তার পর নরম পানীয় এবং
কন্ডাক্টরের আনা সেই প্রসাদ খান। সেগুলি খাওয়ার পরই তিনি অচৈতন্য হয়ে পড়েছিলেন। মহিলার অভিযোগ, সেই সুযোগ নিয়ে কন্ডাক্টর তাঁকে ধর্ষণ করেন। শুধু তাই-ই নয়, তাঁর
বেশ কিছু ছবি তোলেন এবং ভিডিয়োও করেন। তার পর সেই ছবি এবং ভিডিয়ো পাঠিয়ে তাঁকে
ব্ল্যাকমেল করা শুরু করেছেন। মহিলার আরও অভিযোগ, এই বিষয়টি কন্ডাক্টরের এক বন্ধুকে
জানিয়েছিলেন। সেই বন্ধুও ছবি এবং ভিডিয়ো মুছে দেওয়ার প্রতিশ্রুতি দিয়ে তাঁকে
শারীরিক ভাবে নিগ্রহ করেন। এই ঘটনার পরই পুলিশের দ্বারস্থ হন মহিলা। তদন্তে নেমে
প্রাথমিক ভাবে পুলিশ জানতে পেরেছে যে, চার-পাঁচ জন জড়িয়ে রয়েছেন এই ঘটনায়। কন্ডাক্টরকে
গ্রেফতার করা হলেও বাকিরা পলাতক। "
"গণধর্ষণের মামলায় অভিযুক্ত
আন্দামান ও নিকোবর দ্বীপপুঞ্জের প্রাক্তন মুখ্যসচিব জিতেন্দ্র নারায়ণের জামিন বহাল
রাখল সুপ্রিম কোর্ট। আইএএস অফিসার জিতেন্দ্রকে জামিন দেওয়ায় কলকাতা হাই কোর্টের
নির্দেশকে চ্যালেঞ্জ জানিয়ে একটি আবেদন বৃহস্পতিবার খারিজ করে দিয়েছে শীর্ষ আদালত। গত ২০ ফেব্রুয়ারি ধর্ষণ এবং
যৌন নিগ্রহের মামলায় ধৃত জিতেন্দ্রের জামিনের আর্জি মঞ্জুর করেছিল কলকাতা হাই
কোর্টের পোর্ট ব্লেয়ার বেঞ্চ। এর পরে মুক্তি পান তিনি। কিন্তু হাই কোর্টের সেই
নির্দেশকে চ্যালেঞ্জ জানিয়ে সুপ্রিম কোর্টের দ্বারস্থ হয়েছিলেন নির্যাতিতা মহিলা।
এর ফলে তদন্ত এবং বিচার প্রক্রিয়া ‘প্রভাবিত’ হতে পারে বলে শীর্ষ আদালতকে
জানিয়েছিলেন তিনি। কিন্তু বিচারপতি বিক্রম নাথ এবং বিচারপতি এ আমানুল্লাকে নিয়ে গঠিত
শীর্ষ আদালতের বেঞ্চ বৃহস্পতিবার সেই আবেদন খারিজ করে দিয়েছে। গত বছরের অক্টোবরে এক মহিলা
নারায়ণের বিরুদ্ধে চাকরির প্রতিশ্রুতি দিয়ে ধর্ষণের অভিযোগ আনেন। তার পরেই তাঁকে চাকরি থেকে সাসপেন্ড করে
কেন্দ্রীয় স্বরাষ্ট্র মন্ত্রক। পরে তাঁর বিরুদ্ধে পোর্ট ব্লেয়ারের সরকারি বাড়িতে
যৌনব্যবসা চালানোর অভিযোগ তোলেন ২১ বছরের এক তরুণী। অভিযোগ ওঠে, অন্তত ২০ জন মেয়েকে বাড়িতে ডেকে এনে টাকার বিনিময়ে যৌনতায়
লিপ্ত হতে বাধ্য করেছেন জিতেন্দ্র। নারায়ণের পাশাপাশি ওই তরুণীর নিশানায় ছিলেন
আন্দামান ও নিকোবর প্রশাসনের আরও এক উচ্চপদস্থ আধিকারিক— শ্রম দফতরের ডিরেক্টর
আরএল ঋষি। পুলিশে অভিযোগ দায়েরের পরেই
গ্রেফতারি এড়াতে আদালত থেকে আগাম জামিন নিয়েছিলেন নারায়ণ। কিন্তু সেই অন্তর্বর্তী
জামিনের মেয়াদ শেষের পরে গত ১০ নভেম্বর তাঁকে গ্রেফতার করা হয়েছিল তাঁকে।
প্রসঙ্গত, আন্দামান ও নিকোবরের মুখ্যসচিব পদে থাকা জিতেন্দ্রকে গত বছরের জুলাই
মাসে দিল্লিতে বদলি করা হয়েছিল। পুলিশ সূত্রে খবর, দিল্লি যাওয়ার সময় তাঁর বাড়ির
সিসিটিভি ফুটেজও মুছে দেওয়া হয়েছিল। যদিও যাবতীয় অভিযোগ উড়িয়ে দিয়ে জিতেন্দ্রর
পাল্টা দাবি, তাঁর বিরুদ্ধে চক্রান্ত
করা হয়েছে। যে তারিখে তাঁর বিরুদ্ধে যৌন হেনস্থার অভিযোগ আনা হয়েছে, সে দিন পোর্ট ব্লেয়ারে তিনি ছিলেন না বলেও দাবি করেছেন আন্দামানের
প্রাক্তন মুখ্যসচিব।"
২০ বছর আগে বন্ধ্যত্বের অস্ত্রোপচার করিয়েছিলেন তিনি। ফলে কাউকে ধর্ষণ করে অন্তঃসত্ত্বা করার মতো ক্ষমতা নেই তাঁর। আদালতে এমনই দাবি করলেন বন্ধুর নাবালিকা কন্যাকে ধর্ষণে অভিযুক্ত দিল্লির সরকারি কর্তা প্রেমোদয় খাখা। তবে অভিযুক্তের এই দাবির সত্যতা কতটা, তা খতিয়ে দেখতে স্বাস্থ্যপরীক্ষা করে দেখতে চাইছে দিল্লির পুলিশ। মঙ্গলবার দিল্লির একটি আদালতে পেশ করা হয়েছিল ধর্ষণকাণ্ডে যুক্ত থাকার অভিযোগে ধৃত প্রেমোদয় এবং তাঁর স্ত্রী সীমা রানিকে। আদালতে তাঁদের আইনজীবী দাবি করেন, ২০ বছর আগে নামী এক চিকিৎসকের কাছে বন্ধ্যত্বের অস্ত্রোপচার হয়েছিল প্রেমোদয়ের। ফলে ধর্ষণ করে কাউকে অন্তঃসত্ত্বা করার মতো ক্ষমতা তাঁর মক্কেলের নেই। চিকিৎসাবিজ্ঞানের পরিভাষায় বন্ধ্যত্বের এই অস্ত্রোপচারকে ‘ভ্যাসেকটমি’ বলে। ‘ভ্যাসেকটমি’ হওয়ার ফলে প্রেমোদয়ের বিরুদ্ধে ওঠা অভিযোকগ ভিত্তিহীন বলেও উড়িয়ে দেন তাঁর আইনজীবী। পুলিশ অবশ্য দাবির সত্যাসত্য খতিয়ে দেখতে প্রেমোদয়ের ‘পোটেন্সি টেস্ট’ করে দেখতে চাইছে। এই পরীক্ষায় ধরা পড়বে যে, সত্যিই কাউকে গর্ভবতী করার মতো ক্ষমতা অভিযুক্তের রয়েছে কি না। আদালত প্রেমোদয় এবং তাঁর স্ত্রীকে এক দিনের বিচারবিভাগীয় হেফাজতে পাঠানোর নির্দেশ দিয়েছেন। বন্ধুর নাবালিকা মেয়েকে ধারাবাহিক ভাবে ধর্ষণ করার অভিযোগ ওঠে দিল্লি সরকারের নারী এবং শিশু উন্নয়ন দফতরের উচ্চপদে কাজ করা প্রেমোদয়ের বিরুদ্ধে। পরে অবশ্য তাঁকে সাসপেন্ড করে দিল্লির আপ সরকার। ধর্ষণের বিষয়টি যাতে জানাজানি না হয়, তার জন্য ওই আধিকারিকের স্ত্রী ওষুধ খাইয়ে তার গর্ভপাত করান বলে জানায় ধর্ষণের শিকার হওয়া ওই নাবালিকা। অভিযুক্ত আধিকারিকের বিরুদ্ধে এফআইআর দায়ের করে পুলিশ। অভিযুক্ত এবং তাঁর স্ত্রীয়ের বিরুদ্ধে শিশু নির্যাতন প্রতিরোধী আইন পকসো ধারায় মামলা রুজু করা হয়েছে। পুলিশ সূত্রে জানা যায়, নির্যাতিতা বর্তমানে দ্বাদশ শ্রেণিতে পড়ে। ২০২০ সালে মেয়েটির বাবা মারা যাওয়ার পর তাকে নিজের বাড়িতে নিয়ে আসেন অভিযুক্ত। স্থানীয় সূত্রে জানা গিয়েছে, বন্ধুর মেয়েকে দেখাশোনা করার কথা গর্ব করেই প্রকাশ্যে বলতেন ওই সরকারি আধিকারিক। মেয়েটির অভিযোগ, ২০২০ থেকে ২০২১ সাল পর্যন্ত একটানা তাকে ধর্ষণ করে গিয়েছেন অভিযুক্ত। তার পর মেয়েটি অন্তঃসত্ত্বা হয়ে পড়লে বিষয়টি স্ত্রীর কাছে কবুল করেন তিনি। পুলিশকে দেওয়া অভিযোগপত্রে নাবালিকা জানিয়েছে, ওষুধ এনে বাড়িতেই তার গর্ভপাত করান অভিযুক্তের স্ত্রী।
রক্ষকই ভক্ষক?— দিল্লির সরকারি কর্তা প্রেমোদয় খাখার বন্ধু-কন্যাকে ধর্ষণের ঘটনায় এই প্রশ্নই ঘুরছে জনমানসে। বিশেষ করে যখন অভিযুক্ত নিজেই দিল্লির মহিলা ও শিশু দফতরের সহ-অধিকর্তা হিসেবে প্রায় ২৫ বছর কর্মরত ছিলেন। পকসো আইন সংক্রান্ত প্রশিক্ষণও রয়েছে তাঁর। মহিলা, শিশু ও পিছিয়ে পড়া মানুষের কল্যাণে দীর্ঘদিন কাজ করেছেন। সমাজমাধ্যমে তাঁর প্রোফাইলে লেখা— ‘মানবিকতা রক্ষার্থে সম্পর্ক তৈরিতে বিশ্বাসী।’ অথচ নির্যাতিতা কিশোরীটি তাঁকে মামা বলে ডেকেছিল। মঙ্গলবার পুলিশ জানিয়েছে, প্রতিবার নির্যাতনের আগে ওই কিশোরীকে মাদক খাওয়ানো হত। মেয়েটি সংজ্ঞাহীন হয়ে পড়লে নির্যাতন চালাত প্রেমোদয়। কিশোরী জানিয়েছে, এক বার জ্ঞান ফেরার পরে সে দেখেছিল তার সারা দেহে অজস্র ক্ষতচিহ্ন। অক্টোবর থেকে ফেব্রুয়ারি পর্যন্ত খাখাদের বাড়িতে ছিল মেয়েটি। ওই সময়কালে মাসে অন্তত এক বার নির্যাতন করা হত তাকে, জানিয়েছে সে। ফেব্রুয়ারি মাসের পরে সে নিজের বাড়ি ফিরে যায়। তবে, নির্যাতনের আতঙ্ক ও মানসিক আঘাত পিছু ছাড়েনি তার। তার তীব্র প্যানিক অ্যাটাকের চিকিৎসার পরিসরেই অবশেষে ফাঁস হয় প্রেমোদয়ের কুকীর্তির কথা। নিজের মনোবিদকে সব খুলে বলেছিল মেয়েটি। ওই কিশোরী প্রেমোদয়ের বন্ধুকন্যা। বন্ধুর মৃত্যুর পরে স্থানীয় অভিভাবক হিসেবে নিজের কাছে মেয়েটিকে এনে রাখেন মহিলা ও শিশু দফতরের এই প্রাক্তন কর্তা। তার পরে তার উপর চালান নির্যাতন, অভিযোগ উঠেছে এমনই। প্রেমোদয়ের স্ত্রী সীমা রানির বিরুদ্ধে গর্ভপাতের ওষুধ এনে খাওয়ানোর অভিযোগও করেছে ওই কিশোরী। সেই অভিযোগের পরেই সোমবার প্রেমোদয় খাখাকে গ্রেফতার করে দিল্লি পুলিশ। গ্রেফতার করা হয় সীমাকেও। পুলিশ জানিয়েছে, অভিযোগ সম্পূর্ণ ভুয়ো দাবি করে বিন্দুমাত্র সহযোগিতা করছেন না খাখা দম্পতি। এ দিকে, তাঁদের গ্রেফতারির ঠিক আগেই বাড়ি থেকে পালিয়ে এক আইনজীবীর কাছে যাওয়ার চেষ্টা করছিলেন তাঁরা। সিসি ক্যামেরায় ধরা পড়েছে সেই দৃশ্য। এই ঘটনায় কেজরীওয়াল সরকারের বিরুদ্ধে প্রতিবাদে সরব হয়েছে বিজেপি। রাজনীতিকদের মতে, কেন্দ্রের সঙ্গে আপের টানাপড়েনে বেশ প্রভাব ফেলবে এই ঘটনা। 
"প্রতি বার ধর্ষণের আগে বন্ধুর
কিশোরী কন্যাকে মাদক খাওয়াতেন দিল্লির সরকারি কর্তা। তদন্তে এমনই ভয়ানক তথ্য উঠে
এল পুলিশের হাতে। এমনও হয়েছে যে, ঘুম ভাঙার পর কিশোরী তার সারা শরীরে আঘাতের
চিহ্নও দেখতে পেয়েছিল।  পুলিশ সূত্রে খবর, কিশোরীর যখন ১৪
বছর বয়স, সেই সময় তার বাবার যখন মৃত্যু হয়। সাল ২০২০। বাবার মৃত্যু পর অবসাদে
ভুগছিল কিশোরী। সেই সময় তাকে ওই সরকারি কর্তা তথা কিশোরীর বাবার বন্ধু হিসাবে
পরিচিত প্রেমোদয় খাখার বাড়িতে রাখা হয়েছিল। সেখানে থেকেই পড়াশোনা করছিল সে।
প্রেমোদয়কে কিশোরী ‘মামা’ বলে ডাকত।  পুলিশ আরও জানিয়েছে, কিশোরীকে
প্রথম বার ধর্ষণ করা হয়েছিল ২০২০ সালের ৩১ অক্টোবর। তার ঠিক কয়েক দিন আগেই
প্রেমোদয়ের বাড়িতে কিশোরীকে রেখে এসেছিলেন তার মা। কিশোরীর মা পুলিশের কাছে দাবি
করেছেন, সরকারি কর্তা তথা তাঁর স্বামীর বন্ধু আশ্বস্ত করেছিলেন যে, কিশোরীর খেয়াল
রাখবেন। শুধু তাই-ই নয়, তাঁর বাড়িতে নিরাপদেই থাকবে।  দিল্লি হাসপাতালে কিশোরীর
কাউন্সেলিং চলাকালীন সমস্ত বিষয়টি প্রকাশ্যে আসে। বাবার মৃত্যুতে একেই অবসাদে
ভুগছিল কিশোরী, সেই সঙ্গে তার উপর শারীরিক অত্যাচার হওয়ায় একাধিক বার ‘প্যানিক
অ্যাটাক’-এর শিকার হয় সে। তদন্তে এমনই তথ্য প্রকাশ্যে এসেছে। এই ঘটনায় খাখা
দম্পতিকে ইতিমধ্যেই গ্রেফতার করেছে পুলিশ। কিন্তু তদন্তে তাঁরা কোনও রকম সহযোগিতা
করছেন না বলে দাবি তদন্তকারীদের। এমনকি, তাঁর বিরুদ্ধে ওঠা সমস্ত অভিযোগ মিথ্যা
বলেও দাবি করছেন অভিযুক্ত সরকারি কর্তা। তবে পুলিশ এই ঘটনায় তদন্তে কোনও রকম ফাঁক
রাখতে চাইছে না।  অন্য দিকে, নির্যাতিতার সঙ্গে দেখা না করতে দেওয়ার অভিযোগ তুলেছেন দিল্লির
মহিলা কমিশনের প্রধান স্বাতী মালিওয়াল। যে হাসপাতালে নির্যাতিতাকে ভর্তি করানো
হয়েছে, সেখানে গিয়ে ‘ধর্নায়’ বসেছেন স্বাতী। তাঁর হুঁশিয়ারি, নির্যাতিতা এবং তাঁর
মায়ের সঙ্গে দেখা না করতে দিলে হাসপাতাল থেকে নড়বেন না। দিল্লি পুলিশের বিরুদ্ধে
‘গুন্ডাগিরি’র অভিযোগও তুলেছেন তিনি। "
  বন্ধুর নাবালিকা মেয়েকে ধারাবাহিক ভাবে ধর্ষণ করার অভিযোগ দিল্লির এক উচ্চপদস্থ সরকারি আধিকারিকের বিরুদ্ধে। বিষয়টি যাতে জানাজানি না হয়, তার জন্য ওই আধিকারিকের স্ত্রী ওষুধ খাইয়ে তার গর্ভপাত করান বলে জানিয়েছে ধর্ষণের শিকার হওয়া ওই নাবালিকা। অভিযুক্ত আধিকারিকের বিরুদ্ধে এফআইআর দায়ের করেছে পুলিশ। অভিযুক্ত এবং তাঁর স্ত্রীয়ের বিরুদ্ধে শিশু যৌন প্রতিরোধী আইন পকসো ধারায় মামলা রুজু করা হয়েছে। পুলিশ সূত্রে জানা গিয়েছে, নির্যাতিতা বর্তমানে দ্বাদশ শ্রেণিতে পড়ে। ২০২০ সালে মেয়েটির বাবা মারা যাওয়ার পর তাকে নিজের বাড়িতে নিয়ে আসেন অভিযুক্ত। স্থানীয় সূত্রে জানা গিয়েছে, বন্ধুর মেয়েকে দেখভাল করার কথা গর্ব করেই প্রকাশ্যে বলতেন ওই সরকারি আধিকারিক। মেয়েটির অভিযোগ, ২০২০ থেকে ২০২১ সাল পর্যন্ত একটানা তাকে ধর্ষণ করে গিয়েছেন অভিযুক্ত। তার পর মেয়েটি অন্তঃসত্ত্বা হয়ে পড়লে বিষয়টি স্ত্রীর কাছে কবুল করেন তিনি। পুলিশকে দেওয়া অভিযোগপত্রে নাবালিকা জানিয়েছে, ওষুধ এনে বাড়িতের তার গর্ভপাত করান অভিযুক্তের স্ত্রী।   প্রশাসন সূত্রে খবর, অভিযুক্ত দিল্লি সরকারের নারী এবং শিশু উন্নয়ন দফতরের উচ্চপদে কাজ করতেন। পুলিশের কাছে ধর্ষণের অভিযোগ আসার পরেই উচ্চপর্যায়ের তদন্ত শুরু হয়েছে। বর্তমানে অভিযোগকারিণী নাবালিকার চিকিৎসা চলছে। ম্যাজিস্ট্রেটের সামনে তার বয়ান রেকর্ড করা হবে বলে জানিয়েছে দিল্লি পুলিশ।
"এক নাবালিকাকে ধর্ষণের অভিযোগে শিলিগুড়ি মহকুমার খড়িবাড়ি
এলাকা থেকে গ্রেফতার হলেন এক যুবক। এই ঘটনাকে কেন্দ্র করে চাঞ্চল্য এলাকায়। পুলিশ
সূত্রে খবর, ধৃতের নাম জিব্রানুস কুজুর। নির্যাতিতা মেয়েটি তৃতীয় শ্রেণির ছাত্রী।  স্থানীয় সূত্রে খবর, মেয়েটি থাকে তার মামার বাড়িতে। পরিবারের
সবাই চা বাগানে কাজ করেন। ওই সময়টা বাড়িতে একা থাকত আট বছরের শিশুটি। ওই সময়ে
অভিযুক্ত যুবক বাড়িতে ঢুকে মোবাইলে গেম খেলার প্রলোভন দেখিয়ে মেয়েটিকে ধর্ষণ করে
বলে অভিযোগ। শুধু তাই নয়, এ নিয়ে কাউকে বললে পরিবারের সদস্যদের খুন করে দেওয়া হবে
বলে মেয়েটিকে হুমকি দেওয়া হয়। বাড়িতে এসে শিশুটিকে অসুস্থ হয়ে পড়তে দেখেন পরিবারের
লোকজন। এর পর মেয়েটি গোটা ঘটনার কথা জানায়।  নির্যাতিতার পরিবার বৃহস্পতিবার লিখিত
অভিযোগ দায়ের করে খড়িবাড়ি থানায়। ওই অভিযোগের ভিত্তিতে অভিযুক্তকে গ্রেফতার করেছে
পুলিশ। শুক্রবার ধৃতকে শিলিগুড়ি মহকুমা আদালতে তোলা হয়। পুলিশ জানিয়েছে, ঘটনার
তদন্ত চলছে। এই ঘটনাটি প্রতিক্রিয়ার জন্য দার্জিলিং পুলিশ সুপার প্রবীণ
প্রকাশের সঙ্গে একাধিক বার ফোনে যোগাযোগের চেষ্টা করা হয়। কিন্তু তিনি ফোন ধরেননি।"
"ছত্তীসগঢ়ে নারীসুরক্ষা নিশ্চিত
করাই তাঁর সরকারের অন্যতম লক্ষ্য। সে লক্ষ্যপূরণে শিশু এবং মহিলাদের বিরুদ্ধে
অপরাধ রুখতে কড়া পদক্ষেপ করার কথা ঘোষণা করলেন রাজ্যের মুখ্যমন্ত্রী ভূপেশ বঘেল।
মঙ্গলবার স্বাধীনতা দিবসের অনুষ্ঠানে নিজের ভাষণে বঘেল জানিয়েছেন, শিশু এবং
মহিলাদের বিরুদ্ধে ধর্ষণ-সহ যৌন হেনস্থার মতো নানা অপরাধে অভিযুক্তদের জন্য সরকারি
চাকরির দরজা বন্ধ করা হবে। চলতি বছরের শেষে কংগ্রেসশাসিত এই
রাজ্যে বিধানসভা নির্বাচন। তার আগে স্বাধীনতা দিবসের অনুষ্ঠানে নিজের ভাষণে
একগুচ্ছ প্রতিশ্রুতি দিয়েছেন মুখ্যমন্ত্রী বঘেল। তিনি বলেন, ‘‘রাজ্যে
মহিলাদের সুরক্ষা নিশ্চিত করা, তাঁদের সম্মান এবং মর্যাদা রক্ষা করাকেই অগ্রাধিকার দিচ্ছে
আমাদের সরকার। শিশুকন্যা এবং মহিলাদের বিরুদ্ধে ধর্ষণ, যৌন হেনস্থা
এবং অন্যান্য অপরাধে অভিযুক্তদের উপর সরকারি চাকরিতে নিষেধাজ্ঞা জারি করা হবে বলে
সিদ্ধান্ত গ্রহণ করা হয়েছে।’’ দেশ জুড়ে নারী নির্যাতনের
পরিসংখ্যানের বিচারে গত কয়েক বছরে কিছুটা হলেও আশার আলো দেখেছে ছত্তীসগঢ়। ‘ন্যাশনাল
ক্রাইম রেকর্ডস ব্যুরো’ (এনসিআরবি)-র সমীক্ষা অনুযায়ী, ২০১৮ সালে নারী নির্যাতনের ঘটনায়
দেশের মধ্যে এই রাজ্য পঞ্চম স্থানে ছিল। তবে ২০২১ সালে সেই নিরিখে ছত্তীসগঢ় ১১তম
স্থানে নেমে যায়।  সরকারি স্কুলের পড়ুয়াদের জন্য
বিশেষ সুযোগ-সুবিধার প্রতিশ্রুতি দিয়েছেন বঘেল। তিনি জানিয়েছেন, রাজ্যের
প্রত্যন্ত প্রান্তে সরকারি স্কুলের একাদশ-দ্বাদশের পড়ুয়াদের জন্য মেডিক্যাল এবং
প্রতিযোগিতামূলক পরীক্ষার প্রস্তুতিতে অনলাইনে বিনামূল্যে কোচিংয়ের বন্দোবস্ত করা
হবে।"
"এক কিশোরীকে ধর্ষণের অভিযোগ উঠল
রাজস্থানের এক সরকারি কর্মীর বিরুদ্ধে। রাজ্য সরকারি প্রকল্পের আওতায় বিনামূল্যে
ফোন পাইয়ে দেওয়ার প্রতিশ্রুতি দিয়ে কিশোরীকে একটি ঘরে নিয়ে গিয়ে ধর্ষণ করার অভিযোগ
উঠেছে জনস্বাস্থ্য দফতরের এক কর্মীর বিরুদ্ধে।  কিশোরীর আত্মীয়দের অভিযোগ, তাকে
প্রথমে একটি গাড়ি করে নিয়ে যান ওই ব্যক্তি। তার পর একটি বাড়িতে নিয়ে গিয়ে ধর্ষণ
করেন। বিষয়টি জানাজানি হতেই স্থানীয়রা ওই কর্মীকে গাছে বেঁধে মারধর করেন।  অভিযুক্তের বিরুদ্ধে তোড়াভীম থানায় পকসো আইনে মামলা
রুজু হয়েছে। পুলিশ জানিয়েছে, অভিযুক্তের নাম
সুনীল কুমার জাঙ্গাইর। গত ১০ অগস্ট বাড়িতে একাই ছিল কিশোরী। তার মা কাজে
গিয়েছিলেন। বাবা কর্মসূত্রে থাকেন জয়পুরে। ওই দিন কিশোরীর বাড়িতে যান সুনীল। তাকে
গিয়ে জানান, রাজ্য সরকারের তরফে বিনামূল্যে ফোন দেওয়া হচ্ছে। আর সেই ফোন তাকে
পাইয়ে দেওয়ার প্রতিশ্রুতিও দেন। সেই ফোন পাইয়ে দেওয়ার নাম করে কিশোরীকে তাঁর
গাড়িতে করে নিয়ে যান। কিশোরী তাঁর মায়ের সঙ্গে কথা বলতে চাইলে, সুনীল নিষেধ করেন।
এবং একইসঙ্গে তাকে জানান, দ্রুত না গেলে ফোন আর পাওয়া যাবে না। কিশোরীও তাঁর কথা
বিশ্বাস করে নেয়। অভিযোগ, এর পরই একটি ফাঁকা বাড়িতে নিয়ে গিয়ে তাকে ধর্ষণ করেন
সুনীল।  পুলিশকে কিশোরী জানিয়েছে, সে চিৎকার করা শুরু করলে সুনীল একটি ছুরি নিয়ে হামলা
করেন। সুনীলের কাছে সে বার বার আর্জি জানায় ছেড়ে দেওয়ার জন্য। কিন্তু খুনের
হুমকি দিয়ে তাকে ধর্ষণ করেন। এর পরই সে বাড়িতে পৌঁছে মাকে গোটা ঘটনাটি জানায়। মেয়েকে
নিয়ে থানায় গিয়ে অভিযোগ দায়ের করেন কিশোরীর মা। অভিযুক্তের খোঁজে তল্লাশি চালাচ্ছে পুলিশ।"
"এক মানসিক ভারসাম্যহীন ভবঘুরে
মহিলাকে ঘরে ডেকে ধর্ষণের অভিযোগ উঠল এক ৬৬ বছরের বৃদ্ধের বিরুদ্ধে। শুক্রবার এই
ঘটনাকে কেন্দ্র করে চাঞ্চল্য শিলিগুড়ি মহকুমা ফাঁসিদেওয়া থানা এলাকায়। স্থানীয়দের অভিযোগের ভিত্তিতে অভিযুক্তকে গ্রেফতার করেছে পুলিশ। চলছে
জিজ্ঞাসাবাদ।  স্থানীয় সূত্রে খবর, বহু দিন ধরে
একা বাড়িতে থাকেন অভিযুক্ত বৃদ্ধ। স্ত্রীর সঙ্গে তাঁর অনেক দিন আগে বিচ্ছেদ
হয়েছে। বৃহস্পতিবার বিকালে এলাকার বাজারে ঘুরে বেড়ানো এক ভবঘুরে মহিলাকে তাঁর
বাড়িতে নিয়ে যান বৃদ্ধ। প্রতিবেশীদের অভিযোগ, আচমকা এক মহিলার চিৎকারের শব্দ শুনে
তাঁরা ওই বৃদ্ধের বাড়িতে যান। কিন্তু সেখানে যে দৃশ্য তাঁরা দেখেন, তাতে বাক্‌রুদ্ধ
হয়ে পড়েন। তাঁরা প্রমাণ হিসাবে ওই দৃশ্যের ছবি তোলেন বলে দাবি করেছেন। এর পর
বৃদ্ধকে আটকে রেখে খবর দেন পুলিশে। এলাকাবাসীর অভিযোগ, পুলিশ প্রথমে অভিযোগ নিতে গড়িমসি
করে। নির্যাতিতা এক জন ভবঘুরে মহিলা শুনে গড়িমসি করে। কিন্তু তাঁদের চাপে অবশেষে অভিযুক্তের
বাড়ি যায় পুলিশ। ভবঘুরে মহিলাকে উদ্ধার করে তাঁর ডাক্তারি পরীক্ষার জন্য উত্তরবঙ্গ
মেডিক্যাল কলেজে পাঠানো হয়। পুলিশের একটি সূত্রে খবর, সেখান থেকে ওই ভবঘুরে
মহিলাকে হোমে পাঠিয়ে দেওয়া হয়। এর পর অভিযুক্তের বিরুদ্ধে থানায় লিখিত অভিযোগ
দায়ের করেন স্থানীয়রা। পরে তাঁকে গ্রেফতার করে পুলিশ। শুক্রবার তাঁকে শিলিগুড়ি মহকুমা আদালতে পাঠানো হয়।  এই ঘটনা প্রসঙ্গে স্থানীয়
বাসিন্দা পূজা সিংহ বলেন, ‘‘আমরা এই নোংরা ঘটনায় অভিযুক্তকে হাতেনাতে ধরেছি। এর
আগেও এমন ঘটনা ঘটিয়েছিলেন ওই ব্যক্তি। বাড়িতে ছোট ছোট ছেলেমেয়ে আছে। তাদের
বাড়ি থেকে বার করতে ভয় লাগছে আমাদের।’’ প্রায় একই কথা বলছেন স্থানীয় বাসিন্দা
ঝর্না সিংহ।
তিনি বলেন, ‘‘এমন ব্যক্তিরা এলাকায় থাকলে
শান্তিশৃঙ্খলা বজায় থাকবে না। অবিলম্বে প্রশাসন এর বিরুদ্ধে ব্যবস্থা নিক, এটাই
চাই। এক জন মানসিক ভারসাম্যহীন মহিলাকে ঘরে নিয়ে এসে ধর্ষণ করা হচ্ছে, এটা
অভাবনীয়। জঘন্য কাজ।’’ অভিযুক্ত বৃদ্ধের ভাইয়ের কথায়, ‘‘সম্পর্কে ও আমার দাদা। কিন্তু এমন ঘটনা মেনে নেওয়া যায় না। আমাদের পরিবারেও মহিলা
রয়েছেন। তাঁদের কী পরিণতি হবে। আমি ওর
শাস্তির দাবি জানাচ্ছি।’’ এই ঘটনায়  স্থানীয় পঞ্চায়েত সদস্য অরুণ সিংহ বলেন, ‘‘ঘটনার
খবর পেয়েছি। তবে আমি বাইরে রয়েছি। প্রশাসনকে বলব, উপযুক্ত ব্যবস্থা
নেওয়ার জন্য।’’ তবে দার্জিলিঙের পুলিশ সুপার প্রবীণ প্রকাশকে একাধিক বার ফোন করা
হয়। কিন্তু তিনি ফোন ধরেননি।"
"নিজেকে পুলিশ আধিকারিক বলে পরিচয় দিয়ে সমাজমাধ্যমে এক
তরুণীর সঙ্গে বন্ধুত্ব করেছিলেন। তার পর কাজ দেওয়ার নাম করে একাধিক বার তরুণীকে
ধর্ষণ করার অভিযোগ। বৃহস্পতিবার তরুণীর অভিযোগের ভিত্তিতে কর্নাটকের পুলিশ রাইচূড়
থেকে ভুয়ো পুলিশ আধিকারিককে গ্রেফতার করে। জানা যায়, পুলিশ আধিকারিক বলে পরিচয়
দেওয়া ব্যক্তি আসলে পথনাটকে অভিনয় করেন। নাটকে ব্যবহৃত পুলিশের খাকি পোশাক পরেই
ঘুরে বেড়াতেন তিনি।  গত ৮ অগস্ট মহিলা থানায় অভিযোগ দায়ের করেছিলেন ১৯
বছরের ইঞ্জিনিয়ারিং পড়ুয়া তরুণী। তাঁর দাবি ছিল, বেশ কিছু দিন আগে ইনস্টাগ্রামে
তাঁর সঙ্গে পরিচয় হয় ইয়ামানুর নামে এক ব্যক্তির। ইয়ামানুর নিজেকে পুলিশ অফিসার বলে
পরিচয় দেন। তিনি তরুণীর পরিবারের কাউকে চাকরি পাইয়ে দেবেন বলে কথা দেন। সে জন্য
তরুণীর কাছ থেকে সমস্ত নথিও চেয়ে নেন। দু’জনের সুসম্পর্কের সেই শুরু।  সেই সম্পর্কের সূত্রেই দু’জনে এ দিক ও দিক ঘুরতেও
যেতেন। গত মে মাসে তরুণীকে নিয়ে ইয়ামানুর তান্নিরভাবি সমুদ্রতটে বেড়াতে যান।
সেখানে দু’জনে বেশ কয়েকটি ঘনিষ্ঠ ছবি তোলেন। তা রাখা ছিল ইয়ামানুর মোবাইল ফোনেই।
তার পরেই শুরু আসল খেলা। তরুণীর অভিযোগ, এর পরে ঘনিষ্ঠ ছবি ভাইরাল করে দেওয়ার
হুমকি দিতে শুরু করেন ইয়ামানুর। নিজের সম্মানরক্ষার্থে ইয়ামানুর কথায় রাজি হন
তরুণী। তরুণীকে নিয়ে বেঙ্গালুরুর একটি অতিথিশালায় গিয়ে ইয়ামানুর তাঁকে ধর্ষণ করেন
বলে অভিযোগ। সেই ছবিও কোনও ভাবে নিজের মোবাইলে তুলে রেখেছিলেন ইয়ামানুর। তার পর
তিনি তরুণীর কাছে দেড় লক্ষ টাকা দাবি করেন। জানান, টাকা না পেলে ছবি ভাইরাল করে
দেবেন সমাজমাধ্যমে।  এতে ধৈর্যের বাঁধ ভাঙে তরুণীর। গত ৮ অগস্ট
ইঞ্জিনিয়ারিংয়ের পড়ুয়া তরুণী ম্যাঙ্গালুরুর একটি মহিলা থানায় গিয়ে ধর্ষণের অভিযোগ
দায়ের করেন। পুলিশ তদন্তে নেমে ইয়ামানুরকে গ্রেফতার করে। তার পর জানা যায় আরও অবাক
করা ঘটনা। পুলিশ সূত্রে খবর, ইয়ামানুর একটি পথনাটক সংস্থার সঙ্গে যুক্ত। নাটকে
ব্যবহার করার জন্য যে পুলিশের উর্দি নাটকের দলগুলির কাছে থাকে, তা পরেই ঘুরে
বেড়াতেন ইয়ামানুর। নিজের পরিচয় দিতেন পুলিশ আধিকারিক হিসাবে। এ ভাবে আরও কোনও
কুকর্ম করেছেন কি না, তা-ও খতিয়ে দেখছে পুলিশ। পুলিশের অনুমান, এ ভাবে নিজেকে
পুলিশ আধিকারিক বলে পরিচয় দিয়ে কম বয়সী মেয়েদের সঙ্গে প্রতারণা করতেন ইয়ামানুর। আদালত
অভিযুক্তকে জেল হেফাজতে পাঠানোর নির্দেশ দিয়েছে।"
রাজস্থানে কুয়ো থেকে উদ্ধার হল এক স্কুলছাত্রীর দেহ। ছাত্রীটির পরিবারের অভিযোগ, ধর্ষণ করে খুন করা হয়েছে তাদের মেয়েকে। অভিযোগের আঙুল উঠেছে এক স্কুলশিক্ষকের দিকে। ঘটনার তদন্ত শুরু করেছে পুলিশ। সংবাদ সংস্থা পিটিআই রাজস্থান পুলিশকে উদ্ধৃত করে জানিয়েছে, সরকারি স্কুলের এক শিক্ষকের বিরুদ্ধে ওই ছাত্রীকে ধর্ষণ করে খুনের অভিযোগ তুলেছেন স্থানীয়েরাও। অভিযুক্ত শিক্ষকের বিরুদ্ধে ধর্ষণ এবং খুনের অভিযোগ দায়ের করে তদন্ত শুরু হয়েছে। বৃহস্পতিবার রাজস্থানের সোয়াই মাধোপুর জেলার একটি কুয়ো থেকে দ্বাদশ শ্রেণির পড়ুয়া ওই ছাত্রীর দেহ উদ্ধার হয়। গত ৮ অগস্ট থেকে নিখোঁজ ছিল সে। আগেই অভিযুক্ত শিক্ষক রামরতন মিনার বিরুদ্ধে স্থানীয় বোনলি থানায় অপহরণের অভিযোগ দায়ের করেছিলেন ছাত্রীটির বাবা। এই ঘটনার খবর প্রকাশ্যে আসার পরেই ছাত্রীটির দেহ সংশ্লিষ্ট স্কুলের মাঠে ফেলে রেখে বিক্ষোভ দেখাতে শুরু করেন স্থানীয়েরা। তাঁরা ক্ষতিপূরণ এবং শীর্ষ পুলিশ পদাধিকারীর নেতৃত্বে তদন্তের দাবি তোলেন। স্কুলটির সব স্কুলশিক্ষককে বরখাস্ত করারও দাবি ওঠে। বিক্ষোভের জেরে বৃহস্পতিবার দেহটিকে ময়নাতদন্তের জন্য নিয়ে যেতে পারেনি পুলিশ। স্কুলটির তরফে জানানো হয়েছে, অভিযুক্ত স্কুলশিক্ষককে বরখাস্ত করা হয়েছে। পুলিশের তরফে জানানো হয়েছে, বৃহস্পতিবার গভীর রাতে আটক করা হয়েছে অভিযুক্ত শিক্ষককে। তাঁকে জিজ্ঞাসাবাদ করছে পুলিশ। এই ঘটনাকে ঘিরে রাজনৈতিক চাপানউতরও শুরু হয়ে গিয়েছে ভোটমুখী রাজস্থানে। কংগ্রেস শাসনে রাজ্যের মেয়েরা সুরক্ষিত নয় বলে সে রাজ্যের অশোক গহলৌত সরকারকে আক্রমণ করেছে বিজেপি। পাল্টা বিজেপির বিরুদ্ধে রাজনীতি করার অভিযোগ তুলেছে কংগ্রেস। কিছু দিন আগেই রাজস্থানের ভিলাওয়াড়ায় এক নাবালিকাকে ধর্ষণ করে খুনের অভিযোগ উঠেছিল। অভিযুক্তেরা গ্রেফতার হওয়ার পরেও তা নিয়ে উত্তপ্ত হয়ে ওঠে রাজ্য রাজনীতি। রাজস্থানে নারী নির্যাতন নিয়ে মুখ খোলেন স্বয়ং প্রধানমন্ত্রী নরেন্দ্র মোদী।
"স্বামী পক্ষাঘাতগ্রস্ত। বিছানায় পড়ে রয়েছেন। তাঁর
চিকিৎসার জন্য দরকার প্রচুর টাকা। তাই সুদের বিনিময়ে এক ব্যক্তির কাছ থেকে কিছু
টাকা ধার নিয়েছিলেন স্ত্রী। কিন্তু
সুদ মেটাতে পারেননি। সেই কারণে মহিলাকে ধর্ষণের অভিযোগ ওই ব্যক্তির বিরুদ্ধে। সেই
ভিডিয়ো সমাজমাধ্যমে ছড়িয়ে দেওয়ারও অভিযোগ। অপমানিত মহিলা আত্মঘাতী হওয়ার চেষ্টা
করেন। কোনও রকমে তাঁর প্রাণ বাঁচে। রাজস্থানের পুলিশ অভিযুক্তকে গ্রেফতার করেছে।  রাজস্থানের নাগৌরের বাসিন্দা দম্পতি। স্বামী বেশ কিছু
দিন হল শয্যাশায়ী। চিকিৎসার জন্য স্ত্রী এক ব্যক্তির কাছ থেকে সুদের বিনিময়ে ১০
হাজার টাকা ধার করেন। মহিলার দাবি, সেই টাকা তিনি ফিরিয়েও দিয়েছিলেন। কিন্তু
সুদবাবদ টাকা আর ফেরাতে পারেননি। সুদের টাকা না পেয়ে তাই ওই ব্যক্তি মহিলাকে ধর্ষণ
করেন বলে অভিযোগ। এহ বাহ্য, ধর্ষণের ভিডিয়ো তুলে তা ছড়িয়ে দেন সমাজ মাধ্যমে। এই
ঘটনা জানতে পেরে অপমানিত মহিলা আত্মহত্যার চেষ্টা করেন। কোনও রকমে তাঁর প্রাণ
বাঁচানো যায়। শেষে মহিলা গিয়ে পুলিশে অভিযোগ দায়ের করেন। পুলিশ তদন্তে নেমে
অভিযুক্তকে গ্রেফতার করে।  নাগৌর কোতোয়ালির সিআইএ রমেন্দ্র সিংহ বলেন, ‘‘মহিলার
অভিযোগ পেয়েছি। তাঁর দাবি, তিনি এক ব্যক্তির কাছ থেকে কিছু টাকা ধার নিয়েছিলেন।
সেই টাকা ফিরিয়েও দেন। কিন্তু সুদের টাকা না মেটানোয় ওই ব্যক্তি মহিলাকে ধর্ষণ
করেন বলে অভিযোগ। তার পর সেই ভিডিয়ো ছড়িয়ে দেন সমাজমাধ্যমে। আমরা অভিযুক্ত যুবককে
গ্রেফতার করেছি। তদন্ত চলছে।’’"
"চিকিৎসার অছিলায় কিশোরীকে ধর্ষণের
অভিযোগ উঠল এক তান্ত্রিকের বিরুদ্ধে। সদ্য সন্তান প্রসব করেছে সেই কিশোরী। এই ঘটনা
প্রকাশ্যেই আসতেই শোরগোল পড়ে গিয়েছে রাজস্থানের সালুম্বার জেলায়।  পুলিশ সূত্রে খবর, দশম শ্রেণির এক
ছাত্রী অসুস্থ হয়ে পড়ায় ওই তান্ত্রিকের কাছে নিয়ে গিয়েছিলেন তাঁর বাবা-মা। ঘটনাচক্রে,
ওই তান্ত্রিক আবার এক রাজ্য সরকারি কর্মী। সেচ দফতরে কর্মরত। পেটে যন্ত্রণা হওয়ায়
কিশোরীকে জেলা হাসপাতালে ভর্তি করানো হয়েছিল। চিকিৎসকরা তাঁর শারীরিক পরীক্ষা
করতেই স্তম্ভিত হয়ে যান। তাঁরা দেখেন কিশোরী সন্তানসম্ভবা।  এর পরই চিকিৎসকরা বিষয়টি নিয়ে
পুলিশের সঙ্গে যোগাযোগ করেন। ঘটনার তদন্তে নেমে পুলিশ জানতে পারে, কিশোরী অসুস্থ
হয়ে পড়ায় তাঁকে ওই সরকারি কর্মী তথা তান্ত্রিকের কাছে নিয়ে গিয়েছিলেন পরিবারের
সদস্যরা। সেখানেই কিশোরীকে ধর্ষণ করা হয় বলে অভিযোগ। সন্তান প্রসব করার পরই কিশোরীর
পরিবার পুলিশে অভিযোগ দায়ের করেন।  সেই অভিযোগ পেয়েই তান্ত্রিকের খোঁজ
চালায় পুলিশ। দ্রুত তাঁকে গ্রেফতারও করা হয়। একইসঙ্গে ওই তান্ত্রিকের দুই সঙ্গীকেও গ্রেফতার
করেছে পুলিশ। এক পুলিশ আধিকারিক জানিয়েছেন, সদ্যোজাতের ডিএনএ পরীক্ষার জন্য পাঠানো
হয়েছে। সেই রিপোর্ট হাতে পাওয়ার পর স্পষ্ট হবে, শিশুটির ‘বাবা’ কে।  অভিযুক্ত তান্ত্রিকের নাম লক্ষ্মণ।
কিশোরীর বাবা পুলিশকে জানিয়েছেন, কোভিডের সময় সালুম্বার হাসপাতালে কাজ করার সময়
লক্ষ্মণের সঙ্গে পরিচয় হয়। তাঁর কন্যা অসুস্থ হলে বিষয়টি লক্ষ্মণকে জানান। অভিযোগ,
তখন কিশোরীকে তাঁর কাছে নিয়ে আসতে বলেন লক্ষ্মণ। প্রতিশ্রুতি দেন, কিশোরীকে সুস্থ
করে তুলবেন। কিন্তু চিকিৎসার অছিলায় কিশোরীকে একাধিক বার ধর্ষণ করা হয়েছে বলে
অভিযোগ।     "
"বিবস্ত্র শরীরের একাধিক জায়গায় চোটআঘাতের
চিহ্ন। কয়েকটি হাড় ভাঙা। মাথা ন্যাড়া করানো। পূর্ব ফ্রান্সে এক জার্মান নাগরিকের
শোয়ার ঘর থেকে তাঁর স্ত্রীকে এ ভাবেই উদ্ধার করা হয়েছে বলে সোমবার জানিয়েছে পুলিশ।
অভিযোগ, গত ১২ বছর ধরে স্ত্রীকে শোয়ার ঘরে বন্দি করে রেখেছিলেন ওই জার্মান ব্যক্তি।
ঘরবন্দি অবস্থায় স্ত্রীকে বার বার ধর্ষণ করার পাশাপাশি লাগাতার অত্যাচার চালিয়েছেন।
অভিযুক্তকে গ্রেফতার করা হয়েছে বলে সোমবার সংবাদমাধ্যমকে জানিয়েছে পুলিশ। পুলিশ সূত্রে খবর, জার্মান পুলিশের
থেকে খবর পেয়ে পূর্ব ফ্রান্সের ফোরবাখ এলাকায় একটি অ্যাপার্টমেন্টে হানা দেন তারা।
সেখানকার শোয়ার ঘরে ৫৩ বছরের এক জার্মান মহিলাকে বিবস্ত্র অবস্থায় পড়ে থাকতে
দেখেন পুলিশ আধিকারিকেরা। এর পর ওই মহিলার স্বামীকে গ্রেফতার করা হয়।  ফ্রান্সের সংবাদমাধ্যম ‘বিএফএমটিভি’-র
কাছে পুলিশ জানিয়েছে, জার্মানির সীমান্তঘেঁষা ওই এলাকায় দম্পতির শোয়ার ঘরের জানলাগুলি
কাঁটাতার দিয়ে ঘেরা ছিল। বন্দিদশায় থাকাকালীন কোনও ভাবে মোবাইলে জার্মান পুলিশের
সঙ্গে যোগাযোগ করতে পেরেছিলেন ওই মহিলা। জার্মান প্রশাসনের থেকে সে খবর জানতে পেরে
অভিযানে নামে ফ্রান্সের পুলিশ। অভিযুক্তের বিরুদ্ধে স্ত্রীকে অপহরণ করে ধর্ষণ
ছাড়াও বর্বরোচিত অত্যাচারের অভিযোগ করা হয়েছে।"
জলে ভাসছে তরুণীর মুণ্ডহীন দেহ। মাঠের কাজে যাওয়ার সময় এই দৃশ্য নজরে আসতেই আঁতকে উঠলেন স্থানীয় বাসিন্দারা। এই ঘটনা ঘটেছে মুর্শিদাবাদ জেলার বড়ঞায়। বড়ঞা থানার পুলিশ দেহটি উদ্ধার করে ময়নাতদন্তের জন্য কান্দি মহকুমা হাসপাতালে পাঠিয়েছে। স্থানীয় সূত্রে জানা গিয়েছে, রবিবার মুর্শিদাবাদের বড়ঞা থানার কল্যাণপুর-বিছুরগ্রাম এলাকায় একটি জলাশয় থেকে এক তরুণীর মুণ্ডহীন এবং ক্ষতবিক্ষত দেহ দেখতে পান স্থানীয়রা। এর পর খবর দেওয়া হয় পুলিশে। পুলিশ সূত্রে জানা গিয়েছে, শরীরের একাধিক জায়গায় আঘাতের চিহ্ন রয়েছে। প্রাথমিক তদন্তে পুলিশের ধারণা, ধর্ষণ করে খুন করা হয়েছে ওই তরুণীকে। আজগর মণ্ডল নামে এক স্থানীয় বাসিন্দা বলেন, ‘‘রবিবার ভোররাতে ওই তরুণীর দেহ কৃষকরা দেখতে পান। মুন্ডু ছিল না। শরীরের নীচের দিকেও আঘাতের চিহ্ন রয়েছে। মনে হচ্ছে ধর্ষণ করে খুন করা হয়েছে।’’ মুর্শিদাবাদ পুলিশ জেলার সুপার সুরিন্দর সিংহ বলেন, ‘‘দেহটি ময়নাতদন্তের জন্য পাঠানো হয়েছে। আপাতত অস্বাভাবিক মৃত্যুর মামলার রুজু করে তদন্ত শুরু হয়েছে।’’
"রাজস্থানে এক কংগ্রেস বিধায়কের
ভাইপোর বিরুদ্ধে ধর্ষণের অভিযোগ উঠল। শুধু ধর্ষণই নয়, সেই ঘটনার ভিডিয়োও বানানো হয়
বলে অভিযোগ। ধর্ষণের অভিযোগে বিধায়কের ভাইপোকে গ্রেফতার করেছে পুলিশ। অভিযুক্তের নাম বীরেন্দ্র। স্থানীয়দের
দাবি, তিনি বিধায়ক বাবুলাল বাইরওয়ার ভাইপো। তাঁর ব্যক্তিগত সহকারী হিসাবে কাজ
করেন। এক মহিলাকে স্বাস্থ্য দফতরে কাজ দেওয়ার নামে বীরেন্দ্র ধর্ষণ করেন বলে
অভিযোগ। দিন কয়েক আগেই বিধায়কের ভাইপোর বিরুদ্ধে মামলা রুজু হয়েছে। অবশেষে শনিবার
তাঁকে গ্রেফতার করেছে পুলিশ।  নির্যাতিতা পুলিশের কাছে
জানিয়েছেন, বীরেন্দ্রর সঙ্গে তাঁর স্বামীর আগে থেকেই পরিচয় ছিল। তাই মাঝেমধ্যেই
তাঁদের বাড়িতে যাতায়াত করতেন। বীরেন্দ্র তাঁকে স্বাস্থ্য দফতরে কাজ পাইয়ে দেওয়ার
প্রলোভন দেখান। সেই অছিলায় তাঁকে ধর্ষণ করেন। এমনকি সেই ঘটনার ভিডিয়োও করেন।  নির্যাতিতার আরও অভিযোগ, ঘটনাটি
কাউকে জানালে তাঁকে প্রাণে মেরে ফেলারও হুমকি দেন বীরেন্দ্র, শুধু তাই-ই নয়,
ভিডিয়ো সমাজমাধ্যমে ছড়িয়ে দেওয়া হবে বলেও শাসান। তিনি বিষয়টি স্বামীর কাছে জানান।
তার পরই মহিলার স্বামীর সঙ্গে বীরেন্দ্রর ঝামেলা শুরু হয়। অভিযোগ, সেই সময় মহিলার
স্বামীকেও বেধড়ক মারধর করেন বীরেন্দ্র। মহিলার অভিযোগের ভিত্তিতে বীরেন্দ্রর
বিরুদ্ধে ধর্ষণ-সহ একাধিক ধারায় মামলা রুজু হয়। এই ঘটনাটি নিয়ে রাজ্য রাজনীতিতে
শোরগোল পড়তেই বিধায়ক বাবুলাল দাবি করেন, এটি সম্পূর্ণ রাজনৈতিক ষড়যন্ত্র। তাঁর
ভাবমূর্তিকে নষ্ট করতেই এ ভাবে নাম জড়িয়ে দেওয়া হচ্ছে। বিধায়কের দাবি, তাঁর
ভাইপোর সঙ্গে এক ব্যক্তির হাতাহাতি হয়েছে মাত্র, কিন্তু সেই ঘটনাকে ধর্ষণ বলে
সাজানো হয়েছে।  ঘটনাচক্রে, ঘুষকাণ্ডে শনিবারই
জয়পুরের মেয়র মুনেশ গুর্জরকে বরখাস্ত করেছে রাজস্থান সরকার। তাঁর স্বামীর বিরুদ্ধে
দু’লক্ষ টাকার ঘুষ নেওয়ার অভিযোগ উঠেছে। হাতেনাতে ধরাও পড়েন তিনি। বিষয়টি নিয়ে
বিরোধীদের প্রশ্নের মুখে পড়তেই মেয়রের বিরুদ্ধে পদক্ষেপ করে রাজ্য সরকার। সেই
ঘটনার পর এ বার কংগ্রেস বিধায়কের ভাইপোর বিরুদ্ধে ধর্ষণের অভিযোগ ওঠায় রাজ্য
কংগ্রেসের আরও অস্বস্তি বাড়ল বলে মনে করছেন অনেকেই।   "
"এক যুবককে খুনের পর তাঁর স্ত্রীকে
ধর্ষণের অভিযোগ উঠল ছত্তীসগঢ়ে। সোমবার রাতে ঘটনাটি ঘটেছে অম্বিকাপুরে।  পুলিশ সূত্রে খবর, অভিযুক্তের নাম
কার্তিক। সোমবার রাতে অম্বিকাপুরের সুখলালের বাড়িতে ঢুকে ছিলেন কার্তিক। তখন
সুখলাল এবং তাঁর স্ত্রী ঘুমোচ্ছিলেন। আওয়াজ পেয়েই ঘুম ভেঙে যায় সুখলালের। ঘরের আলো
জ্বালতেই দেখতে পান এক যুবক তাঁদের ঘরে ঢুকে দাঁড়িয়ে রয়েছেন। গভীর রাতে অচেনা যুবককে দেখে থতমত
খেয়ে যান সুখলাল। তার পরই সন্দেহ হয় তাঁর স্ত্রী পরকীয়া করছেন। স্ত্রীর প্রেমিক
ভেবে কার্তিকের সঙ্গে বচসা জুড়ে দেন সুখলাল। এই ঝামেলার আওয়াজে শুনে ঘুম ভেঙে যায়
সুখলালের স্ত্রীর। তিনি তখন দেখেন দু’জনের মধ্যে ধস্তাধস্তি হচ্ছে। সুখলালের
স্ত্রী থামাতে যেতেই কার্তিক লাঠি দিয়ে জোরে আঘাত করেন সুখলালের মাথায়। মাথা ফেটে
মাটিতে লুটিয়ে পড়েন সুখলাল। এই ঘটনায় আতঙ্কে সিঁটিয়ে যান সুখলালের স্ত্রী। তিনি চিৎকার করে প্রতিবেশীদের
সাহায্য চাইতে গেলেই তাঁকেও খুনের হুমকি দেন কার্তিক। মাটিতে পড়ে সুখলালের মৃত্যু
হয়েছিল। অভিযোগ, তার পর সুখলালের স্ত্রীকে তাঁর দেহের পাশেই ধর্ষণ করেন কার্তিক।
তার পর সেই বাড়ি ছেড়ে চম্পট দেন। কার্তিক বাড়ি ছেড়ে পালাতেই প্রতিবেশীদের কাছে
সাহায্যের জন্য ছুটে যান সুখলালের স্ত্রী। প্রতিবেশীরা সুখলালকে উদ্ধার করে
হাসপাতালে নিয়ে গেলে চিকিৎসকরা মৃত বলে ঘোষণা করেন। সুখলালের স্ত্রীর অভিযোগের
ভিত্তিতে কার্তিকের খোঁজ শুরু করে পুলিশ। সেই ঘটনার চার দিন পর শুক্রবার কার্তিককে
গ্রেফতার করে পুলিশ। "
নাবালিকা ছাত্রীকে অপহরণ করে ধর্ষণ ও তার মৃত্যুতে অভিযুক্তদের ফাঁসির দাবিতে আন্দোলন চলছেই কোচবিহারে। বৃহস্পতিবার পুলিশ সুপারের অফিস ঘেরাও করে বিক্ষোভ দেখায় বিজেপির মহিলা ও যুব মোর্চা। এ দিন দুপুরে দলের কোচবিহার জেলা পার্টি অফিস থেকে মিছিল করে পুলিশ সুপারের অফিসের সামনে পৌঁছয় তারা। আন্দোলনকারীদের আটকাতে পর-পর দু’টি ব্যারিকেড তৈরি করে পুলিশ। যদিও প্রথম বাঁশের ব্যারিকেড জোর করে ঠেলে সরিয়ে ভিতরে ঢুকে পড়েন বিজেপি কর্মীরা। দ্বিতীয় ব্যারিকেডে পুলিশ তাঁদের আটকে দেয়। সে সময় পুলিশের সঙ্গে সাময়িক ধস্তাধস্তি হয় বিজেপি কর্মীদের। পরে, সেখানেই বসে পড়ে আন্দোলন শুরু করেন তাঁরা। একই দাবিতে এ দিন কোচবিহার ২ নম্বর ব্লকের খাপাইডাঙ্গাতেও প্রায় তিন ঘণ্টা পথ অবরোধ করে ছাত্রছাত্রীরা। তারা বলে, ‘‘যত দিন না ঘটনায় জড়িতদের ফাঁসি হবে, তত দিন আন্দোলন চলতেই থাকবে।’’ বিজেপির আন্দোলনে এ দিন  যোগ দিয়েছিলেন দলের কোচবিহার জেলা সভাপতি তথা বিধায়ক সুকুমার রায়। তিনি বলেছেন, ‘‘পুলিশ অযথা আমাদের মিছিল আটকে দিয়েছে। আমরা দোষীদের ফাঁসির দাবি করছি। ওই দাবিতে আমাদের আন্দোলন চলবে। পুলিশ এ ভাবে আমাদের আটকাতে পারবে না।’’ বিজেপির কোচবিহার জেলার সহ সভাপতি তথা মহিলা সংগঠনের নেত্রী দীপা চক্রবর্তীও বলেন, ‘‘রাজ্য জুড়ে এক অরাজক পরিস্থিতি। সর্বত্র মহিলাদের উপরে অত্যাচার চলছে। কোচবিহারে নাবালিকা ছাত্রীকে ধর্ষণ করে খুন করা হয়েছে, তারই প্রতিবাদে আমাদের আন্দোলন চলবে।’’  গত ১৮ জুলাই স্কুল থেকে বাড়ি ফেরার পথে কোচবিহারের নবম শ্রেণির ছাত্রী এক নাবালিকাকে অপহরণের অভিযোগ ওঠে কয়েক জন যুবকের বিরুদ্ধে। এক দিন আটকে রেখে, তার উপরে যৌন নির্যাতন চালানো হয় বলে অভিযোগ। পরে, অসুস্থ অবস্থায় কিশোরীকে একটি নার্সিংহোমে ভর্তি করিয়ে অভিযুক্তেরা পালিয়ে যায়। ২০ জুলাই পরিবারের সদস্যেরা পুলিশে অভিযোগ জানান। ২৬ জুলাই হাসপাতালে চিকিৎসাধীন অবস্থায় মৃত্যু হয় কিশোরীর। প্রধান অভিযুক্ত-সহ পাঁচ জনকে গ্রেফতার করে পুলিশ। তার পর থেকেই দোষীদের কড়া শাস্তির দাবিতে দফায়-দফায় বিক্ষোভ চলছে জেলায়। বিজেপির এই বিক্ষোভকে গুরুত্ব না দিয়ে তৃণমূলের কোচবিহার জেলা চেয়ারম্যান গিরীন্দ্রনাথ বর্মণ বলেন, ‘‘বিজেপিশাসিত রাজ্যগুলিতে মহিলাদের উপরে কী ভাবে নির্যাতন হচ্ছে, তা সবার জানা। মণিপুরের কী অবস্থা তা-ও সবাই জানে। সেখানে আমাদের রাজ্যে কোনও ঘটনা ঘটলে, পুলিশ সঙ্গে সঙ্গে ব্যবস্থা নেয়। কোনও অপরাধীর পার পাওয়ার রাস্তা নেই।’’ 
"“রাজ্য কেন অভিযুক্তের হয়ে কথা বলছে, সেটাই তো পরিষ্কার নয়। এটা রাজ্যের
লজ্জা। এক জন নির্যাতিতার পাশে রাজ্যের থাকা উচিত। সেখানে রাজ্য পুলিশ থাকছে
অভিযুক্তের পাশে। এটা চলতে পারে না।” বৃহস্পতিবার হাওড়ার উলুবেড়িয়ার একটি ধর্ষণ
মামলায় এমনই পর্যবেক্ষণ কলকাতা হাই কোর্টের বিচারপতি জয় সেনগুপ্তের। এই কাণ্ডে সিআইডি তদন্তের নির্দেশ দিয়েছেন বিচারপতি সেনগুপ্ত। বৃহস্পতিবার তাঁর
নির্দেশ, নির্যাতিতার
পরিবারকে সশস্ত্র পুলিশি নিরাপত্তা দিতে হবে। এখনই সব নথি হস্তান্তর করতে হবে
সিআইডি-কে। উলুবেড়িয়া থানা আজ, শুক্রবারের মধ্যে যাবতীয় নথি সিআইডিকে হস্তান্তর
না করলে আদালত
পদক্ষেপ
করবে। প্রসঙ্গত, উলুবেড়িয়ায় সরকারি জায়গায় একটি ছোট চায়ের দোকান রয়েছে। দোকানের
মালিক তথা মামলাকারীর অভিযোগ, স্থানীয় কিছু লোক দোকান বন্ধ করে দেওয়ার জন্য
তাঁদের চাপ দিচ্ছিল। তাঁর অভিযোগ, গত ১২ ফেব্রুয়ারি রাতে তাঁর নাবালিকা মেয়েকে
তারা ধর্ষণের চেষ্টা করে এবং পরে তাঁকে গণধর্ষণ করা হয়। মামলাকারীর দাবি, পুলিশ প্রথমে তাঁর অভিযোগ নিতে অস্বীকার করে। পরে
অভিযোগ নিয়ে পুলিশ তিন মামলাকারীর দাবি, পুলিশ প্রথমে তাঁর অভিযোগ নিতে অস্বীকার করে। পরে
অভিযোগ নিয়ে পুলিশ তিন জনকে গ্রেফতার করলেও মূল অভিযুক্তকে গ্রেফতার করতে ব্যর্থ
হয়। আদালতের দ্বারস্থ হন তিনি। তাঁর দাবি, এর মধ্যেই সামাজিক চাপে পড়ে তাঁর স্বামী
আত্মহত্যা করেছেন। মামলাকারীর আইনজীবী রামেশ্বর সিংহের দাবি, অভিযুক্তেরা এর পরেও
এলাকায় ঘুরছে এবং মূল অভিযুক্ত শেখ একরামুল তাঁদের হুমকি দিচ্ছে। সরকারের তরফে জানানো হয়, যে জমিতে চায়ের দোকান, সেটি সরকার বিক্রি করে দিয়েছে। জমি বেআইনি
ভাবে দখল করে ওই দোকান চলছে। বিচারপতি রাজ্যের আইনজীবীকে প্রশ্ন করেন, ‘‘সরকার জায়গা বিক্রি
করেছে, আমি
মেনে নিলাম। কিন্তু তাতে কি মহিলাদের ধর্ষণ করার অধিকার জন্মে যায়? রাজ্য কী করে বলছে
জমি বিক্রি করা হয়েছে? আদালত নির্যাতিতার নিরাপত্তা নিয়ে ভাবছে। এর বাইরে কোনও কিছু নিয়ে
ভাবতে যাবে না কোর্ট।’’ আদালতে উপস্থিত পুলিশ অফিসারদের কাছে বিচারপতি জানতে চান, কত বার তল্লাশি
হয়েছে? গ্রেফতারের
জন্য কী কী চেষ্টা করেছে পুলিশ? কেস ডায়েরি দেখতে চান তিনি। বিচারপতি সেনগুপ্তের
প্রশ্ন, ‘‘মূল
অভিযুক্ত কি খুব প্রভাবশালী?’’ রাজ্যের আইনজীবীর দাবি, মামলাকারী সরকারের জায়গায় থাকা দোকান বিক্রি
করে দিয়েছেন। এই বিষয়ে তাঁর বিরুদ্ধে গ্রামের মানুষ গণস্বাক্ষর করে অভিযোগ জমা
দিয়েছেন। উলুবেড়িয়া থানার আইসি রামেশ্বর ওঝা ও তদন্তকারী অফিসার এ দিন হাজির
ছিলেন আদালতে। বিচারপতির তীব্র ভর্ৎসনার মুখে পড়েন আইসি। বিচারপতি আইসিকে বলেন,
‘‘আপনি
ধর্ষণের ঘটনাকে গুরুত্ব দিচ্ছেন না।’’"
"রাজস্থানে মহিলাদের সার্বিক পরিস্থিতি নিয়ে অশোক গহলৌত
সরকারের সঙ্গে কেন্দ্রের তরজা অব্যাহত। সেই আবহেই এক ১৪ বছর বয়সি কিশোরীর মৃত্যুতে
নতুন করে বিতর্ক শুরু হয়েছে সে রাজ্যে। বৃহস্পতিবার ভোরে রাজস্থানের ভিলওয়াড়ায় একটি ইটভাটা
থেকে ওই কিশোরীর দগ্ধ দেহাবশেষ উদ্ধার হয়। এই ঘটনায় সারা এলাকা জুড়ে উত্তেজনা ছড়িয়ে পড়েছে। গ্রামবাসীরা ঘটনাস্থলে জড়ো হয়ে অপরাধীদের দ্রুত গ্রেফতারের দাবিতে বিক্ষোভ শুরু করেছে। পুলিশের বিরুদ্ধে কর্তব্যে গাফিলতির অভিযোগ তুলেছেন গ্রামবাসীরা। বিরোধী বিজেপি গোষ্ঠীর বেশ কয়েক জন নেতাও ঘটনাস্থলে এসে বিক্ষোভ সমাবেশে যোগ দিয়েছেন। গ্রামবাসীদের একাংশের দাবি, ওই ইটাভাটার মধ্যে আরও মৃতদেহ থাকতে পারে। ফরেন্সিকের একটি দল ঘটনাস্থলে পৌঁছে নমুনা সংগ্রহের কাজ শুরু করেছে।  পুলিশের অনুমান, ওই কিশোরীকে খুনের আগে গণধর্ষণ করা হয়। ধর্ষণের পরে প্রমাণ লোপাটের জন্য তার দেহ ইটভাটায় ছুড়ে ফেলা হয় বলেও মনে করছেন তদন্তকারী আধিকারিকরা। ইতিমধ্যেই ঘটনাস্থল থেকে  তিন স্থানীয়কে আটক করে জিজ্ঞাসাবাদ শুরু করেছে পুলিশ। স্থানীয় সূত্রে খবর, বুধবার মায়ের সঙ্গে ছাগল
চরাতে বেরিয়েছিল ওই কিশোরী। তার কয়েক ঘণ্টা পর থেকেই সে নিখোঁজ হয়ে যায়। অনেক
খোঁজাখুঁজি করার পর পুলিশে অভিযোগও জানানো হয়। বুধবার সন্ধ্যার পর কিশোরীকে খুঁজতে
বেরোন তার পরিবারের সদস্য এবং গ্রামবাসীরা। অনেক খোঁজাখুঁজির পর বৃহস্পতিবার ভোরে বাড়ির কাছে একটি ইটভাটা থেকে তার দেহাবশেষ উদ্ধার করা হয়। খবর পেয়ে
ঘটনাস্থলে পৌঁছয় পুলিশ। ওই কিশোরীর জ্বলন্ত দেহাবশেষের মধ্যে হাড়, একটি রুপোর নূপুর এবং জুতা উদ্ধার করা হয়েছে।"
নাবালিকা কন্যাকে ধর্ষণে সৎবাবাকে ২০ বছরের কারাদণ্ড দিল বারুইপুরের আদালত। বুধবার বারুইপুর আদালতের অতিরিক্ত জেলা বিচারক সন্দীপকুমার মান্না এই রায় দিয়েছেন।  পুলিশ সূত্রের খবর, সাজাপ্রাপ্ত ওই ব্যক্তির অপরাধ সামনে আসে ২০২২ সালের মে মাসে। বারুইপুরের বাসিন্দা ওই নাবালিকা তার মা, ভাই এবং সৎবাবার সঙ্গে একই বাড়িতে থাকে। নাবালিকার মা আয়ার কাজ করেন। তাঁর অনুপস্থিতির সুযোগে প্রায়ই সৎমেয়েকে ধর্ষণ করত ওই ব্যক্তি। গত বছরের ১০ মে পুরো বিষয়টি জানতে পারেন নাবালিকার মা। দুপুরে কাজ থেকে তাড়াতাড়ি ফিরে এসে স্বামীকে হাতেনাতে ধরেন তিনি। স্ত্রী দেখে ফেলায় পালিয়ে যায় ওই ব্যক্তি। এর পরে ওই নাবালিকা তার মাকে সব খুলে বলে। এ-ও জানায়, মাস দুয়েক ধরে সৎবাবা তাকে ধর্ষণ করেছে। অভিযুক্ত ভয় দেখিয়ে মেয়ের মুখ বন্ধ করে রাখায় মাকেও কিছু জানায়নি সে। এর পরেই মেয়েকে নিয়ে বারুইপুর থানায় ওই ব্যক্তির বিরুদ্ধে অভিযোগ দায়ের করেন মহিলা। পুলিশ অভিযুক্তকে গ্রেফতার করে তার বিরুদ্ধে পকসো আইনে মামলা রুজু করে। সেই মামলারই রায় বেরোয় এ দিন। সরকার পক্ষের আইনজীবী অতসী হালদার সাহা বলেন, ‘‘কারাদণ্ডের পাশাপাশি ওই ব্যক্তিকে দশ হাজার টাকা জরিমানারও নির্দেশ দিয়েছেন বিচারক। জরিমানা অনাদায়ে আরও ছ’মাস জেলে থাকতে হবে তাকে। এর পাশাপাশি নাবালিকা মেয়েকে ভয় দেখানোর মামলাতেও এক বছর কারাদণ্ড এবং এক হাজার টাকা জরিমানার নির্দেশ দেওয়া হয়েছে।’’
"এক মহিলাকে ধর্ষণের অভিযোগে অভিযুক্তকে সাত বছরের
কারাদণ্ডের পাশাপাশি ৫০ হাজার টাকা জরিমানার নির্দেশ দিল ঝাড়গ্রাম এডিজে ফাস্ট কোর্ট।
জরিমানার টাকার ৯০ শতাংশ নির্যাতিতাকে দেওয়ারও নির্দেশ দিয়েছেন বিচারক।  আদালত সূত্রে খবর, ২০১৫ সালের ১৫ মে ঝাড়গ্রামের
বেলিয়াবেড়া থানা এলাকায় এক মহিলাকে জোর করে ধর্ষণ করার অভিযোগ ওঠে তাপস পণ্ডা
নামে এক ব্যক্তির বিরুদ্ধে। সরকারি আইনজীবী (পাবলিক প্রসিকিউটর) প্রশান্ত রায়
বলেন,
‘‘২০১৫ সালের ডিসেম্বর মাস থেকে সাক্ষ্য গ্রহণ পর্ব শুরু হয়েছিল।
চলতি মাসের ২০ তারিখে সাক্ষ্য গ্রহণ পর্ব শেষ হয়। ১১ জনের সাক্ষ্য গ্রহণ পর্বের
শেষে তাপস পণ্ডাকে দোষী সাব্যস্ত করেন বিচারক। অভিযুক্তকে সাত বছরের কারাদণ্ডের
পাশাপাশি ৫০ হাজার টাকা জরিমানারও নির্দেশ দেওয়া হয়েছে। সেই জরিমানার টাকার ৯০
শতাংশ ওই নির্যাতিতাকে দেওয়ার নির্দেশ দিয়েছেন বিচারক।’’  জানা গিয়েছে, বিলিয়াবেড়া থানায়
ধর্ষণের অভিযোগ দায়ের হয়। ভারতীয় দণ্ডবিধির ৩৭৬, ৫০৬ ধারায়
মামলা রুজু করে তদন্ত শুরু করে পুলিশ। ওই বছরের অক্টোবর মাসে চার্জশিট জমা পড়ে
আদালতে। ডিসেম্বর মাস থেকে শুরু হয়ে যায় সাক্ষ্য গ্রহণ পর্ব। ঝাড়গ্রাম জেলা
পুলিশ সুপার অরিজিৎ সিন্হা বলেন, ‘‘পকসো, ধর্ষণ, ধর্ষণ করে খুনের মতো ঘটনা গুরুত্ব সহকারে
দেখা হয়। মামলার বিচার প্রক্রিয়া যাতে দ্রুত শেষ করা যায়, সে ব্যাপারেও সমন্বয়
রাখা হয় আদালতের সঙ্গে। পকসো
মামলাতে কিছু দিন আগেই একটি সাজা ঘোষণা হয়েছে। আজ আরও একটি ধর্ষণের মামলায় সাজা ঘোষণা হল।’’"
"ফেসবুকের মাধ্যমে আলাপের পর থেকে
এক যুবকের সঙ্গে বন্ধুর মতো সময় কাটাতেন। তবে সেই যুবকের বিরুদ্ধেই ধর্ষণের অভিযোগ
করেছেন মহারাষ্ট্রের এক যুবতী। তাঁর অভিযোগের ভিত্তিতে অভিযুক্তকে গ্রেফতার করা
হয়েছে বলে সোমবার সংবাদমাধ্যম সূত্রে খবর। পুলিশের কাছে ওই যুবতীর অভিযোগ,
তাঁর বিয়ের কেনাকাটায় সঙ্গ দেওয়ার অজুহাতে ১০ মার্চ মুম্বইয়ের দাদর
এলাকায় একটি লজে নিয়ে গিয়ে ধর্ষণ করেছেন ওই যুবক। সে সময় বহু আপত্তিকর ছবি, ভিডিয়ো
তুলে রেখেছিলেন তিনি। তবে তাঁর বিয়ের পর সে সব ভিডিয়ো স্বামীর কাছে পাঠিয়েছেন
অভিযুক্ত। এর পরই গামদেবী থানার দ্বারস্থ হন যুবতী। তদন্তে নেমে ধর্ষণ, হুমকি দেওয়া এবং ব্ল্যাকমেল করার অভিযোগে ২৫ বছরের
এক যুবককে গ্রেফতার করেছে পুলিশ। সংবাদমাধ্যম সূত্রে খবর,
সমাজমাধ্যমে আলাপের পর থেকে ওই যুবকের সঙ্গে নিয়মিত মোবাইলে কথাবার্তা হত বলে জানিয়েছেন
যুবতী। গত বছর থেকে মুম্বইয়ে কাকার বাড়িতে থাকতে শুরু করেছিলেন
তিনি। সে সময় অভিযুক্ত মুম্বইয়ে বসবাস শুরু করেন। তখন থেকে তাঁদের
দেখাসাক্ষা়ৎ শুরু হয়েছিল। দু’জনে একসঙ্গে সময়ও কাটাতেন। তবে গত বছর যুবতী জানিয়ে
দেন, চলতি বছরের মে মাসে তাঁর বিয়ে স্থির হয়েছে। যুবতীর অভিযোগ, বিয়ের কেনাকাটায়
সঙ্গ দেওয়ার নাম করে তাঁকে দাদরের একটি লজে নিয়ে যান ওই যুবক। সেখানেই তাঁকে ধর্ষণের
পাশাপাশি হুমকি দেন। এমনকি, জোর করে বিয়েও করেন। কয়েক মাস আগে তাঁর পছন্দের
ব্যক্তিকে বিয়ে করেছেন ওই যুবতী। তবে বিয়ের কয়েক দিনের মধ্যেই আপত্তিকর দৃশ্যের
ছবি ও ভিডিয়ো স্বামীর কাছে পাঠিয়ে দেন অভিযুক্ত। এর পর স্বামীকে সব কথা বলেন তিনি। যুবতীর বয়ানের ভিত্তিতে অভিযুক্তকে গ্রেফতার করেছে পুলিশ।"
এক নাবালিকাকে ধর্ষণ ও খুনের ঘটনায় উত্তপ্ত বাম শাসিত কেরল। ওই ঘটনার জেরে সামাজিকমাধ্যমে ক্ষমা চাইল পিনারাই বিজয়নের পুলিশ। তারা লিখেছে, ‘সরি ডটার’। পুলিশের তরফে জানানো হয়েছে, ওই নাবালিকাকে বাঁচাতে তারা সব রকম চেষ্টা করেছিল, কিন্তু তা ব্যর্থ হয়েছে। এ জন্য তারা ক্ষমাপ্রার্থী। বিরোধীরা অবশ্য বলছে, মণিপুর-সহ দেশে বিভিন্ন প্রান্তে নারী নিগ্রহের ঘটনায় প্রতিবাদ তীব্র হচ্ছে। নিজেদের ব্যর্থতা আড়াল করতেই বিজয়ন সরকারের পুলিশ সামাজিকমাধ্যমে ক্ষমা চেয়েছে। বিহারের বাসিন্দা এক দম্পতি কর্মসূত্রে কেরলের এর্লাকুলমে থাকেন। গত পরশু থেকে তাঁদের পাঁচ বছরের মেয়েকে খুঁজে পাওয়া যাচ্ছিল না। পুলিশে অভিযোগ দায়ের করেছিলেন ওই দম্পতি। তদন্তে নেমে সিসিটিভি ফুটেজ দেখে আশফাক আলম নামে এক ব্যক্তিকে গ্রেফতার করে। পুলিশের দাবি, শুক্রবার রাতে ওই ব্যক্তি এতটাই মত্ত অবস্থায় ছিল যে তাকে জেরাই করা যায়নি। গত কাল সকালে সে স্বীকার করে ওই নাবালিকাকে খুন করেছে। অলুভার একটি বাজারে জলা জায়গা থেকে নাবালিকার বস্তাবন্দি দেহ উদ্ধার করে পুলিশ। কেরল পুলিশের তরফে সামাজিকমাধ্যমে লেখা হয়, ‘সুস্থ অবস্থায় মেয়েটিকে তার বাবা-মায়ের কাছে ফিরিয়ে দেওয়ার যাবতীয় চেষ্টা ব্যর্থ হয়েছে। সরি ডটার’। এর্নাকুলমের পুলিশ সুপার(গ্রামীণ) বিবেক কুমার বলেন, ‘‘সিসিটিভি ফুটেজ দেখে আশফাককে গ্রেফতার করা হয়েছে। তাতে দেখা গিয়েছে, ওই নাবালিকাকে সে নিয়ে যাচ্ছে।’’ সংবাদ সংস্থা পিটিআই-কে পুলিশের এক অফিসার জানিয়েছেন, ডাক্তারি পরীক্ষায় প্রাথমিক ভাবে অনুমান করা হচ্ছে, ওই নাবালিকাকে ধর্ষণের পরে শ্বাসরোধ করে খুন করা হয়েছে। ধৃত ব্যক্তিও বিহারের বাসিন্দা এবং পেশায় শ্রমিক। নির্যাতিতার বাড়ির কাছেই থাকত।’’ ওই নিগ্রহের ঘটনায় বিজয়ন সরকারকে নিশানা করেছে বিরোধীরা। রাজ্যের প্রধান বিরোধী দল কংগ্রেসের অভিযোগ, এই ধরনের জঘন্য অপরাধ দমনে ব্যর্থ বাম সরকার। কেন্দ্রীয় মন্ত্রী তথা বিজেপি নেতা ভি মুরলীধরনের অভিযোগ, সামাজিকমাধ্যমে ক্ষমা চাওয়া পুলিশের কাজ নয়, পরিযায়ী শ্রমিকদের নিরাপত্তা দিতে ব্যর্থ রাজ্য সরকার।
শুক্রবার আরও এক কিশোরীকে ধর্ষণের অভিযোগ উঠল মধ্যপ্রদেশে। ঘটনাচক্রে, এ বারের ঘটনাস্থল সেই সতনা জেলা। রবিবার পুলিশ জানিয়েছে, শুক্রবার বিকেলে শৌচকর্ম সারতে বাড়ির বাইরে গিয়েছিল বছর সতেরোর ওই কিশোরী। সেই সময় তাঁকে জোর করে তুলে নিয়ে যান বিজয় সকেত নামে এক যুবক। একটি নির্জন জায়গায় নিয়ে গিয়ে কিশোরীকে ধর্ষণ করেন। কিশোরীর অভিযোগ, এই ঘটনা কাউকে যেন না জানানো হয় বলেও হুমকি দেন অভিযুক্ত যুবক। যদি কেউ জানতে পারে, তা হলে তাঁকে খুন করা হবে বলেও হুমকি দেওয়া হয়। পুলিশের কাছে কিশোরী জানিয়েছে, বিজয়ের হুমকিতে ভয় পেয়ে যায় সে। ফলে বাড়িতে এই ঘটনার কথা জানায়নি। কিন্তু শনিবার বিষয়টি তার পরিবারকে জানায় কিশোরী। তার পরই পুলিশের কাছে অভিযোগ জানানো হয়। অভিযুক্তের বিরুদ্ধে অপহরণ, ধর্ষণ, ভয় দেখানো এবং পকসো আইনে মামলা রুজু করা হয়েছে। এই ঘটনার পর থেকে পলাতক অভিযুক্ত যুবক। তাঁর খোঁজে তল্লাশি চালাচ্ছে পুলিশ। গত বৃহস্পতিবার এই সাতনা জেলার মইহার শহরে এক কিশোরীকে ধর্ষণের অভিযোগ ওঠে দুই ব্যক্তির বিরুদ্ধে। তার পরই অভিযুক্ত রবীন্দ্র কুমার এবং অতুল ভাদোলিয়াকে গ্রেফতার করা হয় শুক্রবার। ওই দিনই দুই অভিযুক্তের বাড়ি বুলডোজ়ার দিয়ে গুঁড়িয়ে দেয় প্রশাসন।
এক পাঁচ বছরের নাবালিকাকে ধর্ষণের পর খুনের অভিযোগে উত্তাল কেরল। ওই ঘটনায় সামাজমাধ্যমে দুঃখপ্রকাশ করল পিনারাই বিজয়ন সরকারের পুলিশ। সমাজমাধ্যমে তারা লিখল, ‘‘সরি ডটার’’। পুলিশের তরফে এ-ও জানানো হয়েছে, নাবালিকাকে বাঁচানোর তাদের সব রকম চেষ্টা ব্যর্থ হয়েছে। তাকে নিরাপদে বাবা-মায়ের হাতে তুলে দিতে পারেনি পুলিশ। এ জন্য তারা ক্ষমাপ্রার্থী। শুক্রবার থেকে নিরুদ্দেশ ছিল এর্নাকুলাম জেলার এক নাবালিকা। থানায় নিখোঁজ ডায়েরি করে তার পরিবার। অভিযোগের ভিত্তিতে শুক্রবার সারা রাত বিভিন্ন জায়গায় তল্লাশি চালায় পুলিশ। ছোট্ট মেয়েটিকে শেষ পর্যন্ত পেয়েও যায় তারা। কিন্তু তত ক্ষণ আর তার দেহে প্রাণ ছিল না। অলুভার একটি বাজারের একটি জলা জায়গা থেকে উদ্ধার হয় নাবালিকার দেহ। প্রাথমিক তদন্তের পর পুলিশ জানতে পারে নাবালিকাকে যৌন হেনস্থার পর শ্বাসরোধ করে খুন করা হয়েছে। রাতেই মূল অভিযুক্তকে পাকড়াও করতে পেরেছে পুলিশ। কিন্তু ছোট্ট মেয়েটিকে বাঁচাতে না পেরে আক্ষেপ যাচ্ছে না পুলিশের। শনিবার কেরল পুলিশের তরফে সমাজমাধ্যমে লেখা হয়, ‘‘সুস্থ অবস্থায় ওকে ওর বাবা-মায়ের কাছে ফিরিয়ে দেওয়ার যাবতীয় প্রচেষ্টা ব্যর্থ হয়েছে। যে সন্দেহভাজন শিশুটিকে অপহরণ করেছিল বলে অভিযোগ, তাকে গ্রেফতার করা হয়েছে।’’ മകളേ മാപ്പ്🌹#keralapolice pic.twitter.com/cCY3boF8hM একাধিক প্রতিবেদনে প্রকাশ, বিহারের এক দম্পতি কর্মসূত্রে থাকেন কেরলের এর্নাকুলমে। তাদের একমাত্র কন্যাকে অপহরণ করা হয়। বিভিন্ন জায়গার সিসিটিভি দেখে অপহরণকারীকে গ্রেফতার করা হয়। অপহৃতকে মৃত অবস্থায় খুঁজে পাওয়া যায়। সংবাদ সংস্থা পিটিআইকে কেরলের এক পুলিশকর্তা বলেন, ‘‘ডাক্তারি পরীক্ষা থেকে প্রাথমিক ভাবে আমরা অনুমান করছি মেয়েটিকে ধর্ষণ করে শ্বাসরোধ করা হয়। অভিযুক্ত পেশায় এক জন শ্রমিক। তিনিও বিহারের বাসিন্দা। এবং মৃতার বাড়ির পাশেই তাঁর বাড়ি।’’ যদিও অভিযুক্তকে জিজ্ঞাসাবাদ করে তেমন বিস্তারিত ভাবে কোনও তথ্য পাচ্ছে না পুলিশ। কারণ, তাঁকে মত্ত অবস্থায় গ্রেফতার করে পুলিশ। অন্য দিকে, এই ঘটনাকে কেন্দ্র করে রাজনৈতিক চাপানউতর তুঙ্গে। কেরলের প্রধান বিরোধী রাজনৈতিক দল কংগ্রেসের অভিযোগ, জঘন্য সব অপরাধ দমন করতে বাম সরকার ব্যর্থ। পুলিশি অদক্ষতার অভিযোগ করেছে তারা। পাশাপাশি, কেরলে মাদক এবং মদের রমরমা বাড়ছে বলেও অভিযোগ করছে তারা।
কোচবিহারে নবম শ্রেণির ছাত্রীকে ধর্ষণ করে খুনের ঘটনার প্রতিবাদে বৃহস্পতিবার জেলা জুড়ে ছাত্র ধর্মঘটের ডাক দিয়েছিল এসএফআই এবং ডিএসও এই দু’টি ছাত্র সংগঠন। কয়েকটি শিক্ষা প্রতিষ্ঠানে পরীক্ষা থাকায় সেগুলিকে ছাড় দেওয়া হয়েছে। সাত দিন লড়াই চালানোর পর বুধবার কোচবিহারের এমজেএন হাসপাতালে মৃত্যু হয় নির্যাতিতা ছাত্রীর। এর পরেই এসএফআই এবং ডিএস‌ও বৃহস্পতিবার জেলা জুড়ে শিক্ষা প্রতিষ্ঠানগুলিতে ধর্মঘটের ডাক দেয়। ওই ঘটনায় ইতিমধ্যেই মূল অভিযুক্ত-সহ পাঁচ জনকে গ্রেফতার করেছে পুলিশ।
ঋণ পরিশোধে ব্যর্থ। তাই তাঁর স্ত্রীকে ধর্ষণের অভিযোগ এক মহাজনের বিরুদ্ধে। ঘটনাটি ঘটেছে মহারাষ্ট্রের পুণেতে। পুলিশ অভিযুক্ত মহাজনকে গ্রেফতার করেছে। পুলিশ সূত্রে খবর, ঘটনাটি ঘটেছে এ বছরের ফেব্রুয়ারিতে। পুলিশ সূত্রে খবর, মহিলার স্বামী কিছু টাকা ধার নিয়েছিলেন এক মহাজনের কাছ থেকে। কিন্তু সেই টাকা পরিশোধ করতে ব্যর্থ হন তিনি। অভিযোগ, সেই টাকা চেয়ে নিত্য হুমকি দিতেন মহাজন। এক দিন স্বামীকে চাকু বার করে টাকা ফেরত দেওয়ার হুমকি দেন মহাজন। তার পর স্বামীর চোখের সামনে তাঁর স্ত্রীকে ধর্ষণ করেন বলে অভিযোগ। ৪৭ বছর বয়সি ওই মহাজন গোটা ঘটনা নিজের মোবাইলে রেকর্ড করেন। পরে তা ছড়িয়ে দেন সমাজমাধ্যমে। পুণে পুলিশের এক আধিকারিক বলেন, ‘‘ঘটনাটি এ বছর ফেব্রুয়ারি মাসের। আমরা অভিযুক্তকে গ্রেফতার করেছি। তদন্ত চলছে।’’ অভিযুক্তকে জেরা করে এ বিষয়ে আরও তথ্য পাওয়া যেতে পারে বলে মনে করছে পুলিশ।
কোচবিহারে নির্যাতিত নাবালিকার হাসপাতালে মৃত্যু হয়েছে বুধবার সকালে। বেলায় হাসপাতালে গিয়ে তৃণমূলের ক্ষোভের মুখে পড়লেন বিজেপি নেতা রাহুল সিংহ। নাবালিকার বাবাকে নিয়ে হাসপাতাল চত্বরে শুরু হয়ে যায় দুই দলের টানাহেঁচড়া। তার জেরে অসুস্থ হয়ে পড়েন মৃত নাবালিকার বাবা। কোচবিহারের ওই নাবালিকাকে অপহরণ করে ধর্ষণ করা হয়। সপ্তাহখানেক হাসপাতালে চিকিৎসাধীন থাকার পর বুধবার সকালে মৃত্যু হয় তার। তার পরিবারের সঙ্গে দেখা করতে হাসপাতালে যান বিজেপির রাহুল। এর কিছুটা পরেই এমজেএন হাসপাতালে পৌঁছন তৃণমূলের জেলা সভাপতি অভিজিৎ দে ভৌমিক। এই সময় তৃণমূল কর্মীরা বিজেপির রাহুলের উদ্দেশে ‘গো ব্যাক’ স্লোগান দিতে শুরু করেন। এর পরেই হাসপাতাল চত্বরের পরিস্থিতি জটিল হয়ে পড়ে। দু’পক্ষের মধ্যে উত্তেজনা চরমে পৌঁছয়। শুরু হয় দু’পক্ষের মধ্যে হাতাহাতি। নির্যাতিতার বাবা কোন দিকে থাকবেন তা নিয়ে তৃণমূল এবং বিজেপি সমর্থকদের মধ্যে শুরু হয়ে যায় টানাহেঁচড়া। এমন পরিস্থিতিতে অসুস্থ হয়ে পড়েন মেয়ের বাবা। চরম বিশৃঙ্খলা তৈরি হয় এমজেএন হাসপাতাল। খবর পেয়ে কোতোয়ালি থানার পুলিশবাহিনী পৌঁছয় হাসপাতালে। এর পর নির্যাতিতার বাবা সেই পরিস্থিতি থেকে উদ্ধার পান। দেহ নিয়ে যাওয়া হয় ময়নাতদন্তের জন্য। পরে নির্যাতিতার বাবাকে নিজের গাড়িতে বসিয়ে হাসপাতাল থেকে বেরিয়ে যান তৃণমূলের জেলা সভাপতি। তৃণমূলের অভিযোগ, ওই ঘটনায় অভিযুক্তেরা বিজেপি এবং সিপিএমের আশ্রিত দুষ্কৃতী। তৃণমূলের জেলা সভাপতি অভিজিৎ বলেন, ‘‘অভিযুক্তরা গত পঞ্চায়েত নির্বাচনে বিজেপি এবং সিপিএমের হয়ে কাজ করেছিল। রাহুল সিন্‌হা ওদের আড়াল করার জন্য হাসপাতালে এসেছিলেন। কিন্তু উনি ওদের বাঁচাতে পারবেন না।’’ রাহুল পাল্টা বলেন, ‘‘আমাদের একটাই আশঙ্কা যে, শেষ পর্যন্ত দোষীরা না ছাড়া পেয়ে যায়। অপরাধীদের গ্রামবাসীরা ধরে দিয়েছে পুলিশকে। এর থেকে বোঝা যায় পুলিশ কতটা নিষ্ক্রিয়। এই বিষয়টি মানবতার দৃষ্টিতে দেখতে অনুরোধ করব। নাবালিকার কাকিমা তৃণমূলের প্রার্থী ছিলেন। তাই তাঁকে দিয়ে বলানোর চেষ্টা হচ্ছে যে, এই ঘটনায় বিজেপি জড়িত। কিন্তু বাবা-মা আগে না কাকিমা আগে?’’
দুই যুবকের বিরুদ্ধে তরুণীকে গণধর্ষণের অভিযোগ। ২৯ জুন গুরুগ্রামের সেক্টর ৫০ এলাকার একটি হোটেলে এই ঘটনাটি ঘটেছে। মঙ্গলবার দুই যুবকের বিরুদ্ধে গুরুগ্রামের থানায় অভিযোগ দায়ের করেন ওই তরুণী। পুলিশ সূত্রে খবর, ডেটিং অ্যাপের মাধ্যমে এক যুবকের সঙ্গে আলাপ হয় তরুণীর। ২৯ জুন তরুণীকে গুরুগ্রামের একটি হোটেলে দেখা করতে ডাকেন যুবক। তরুণীর দাবি, যুবকের কথামতো হোটেলে গিয়ে তিনি দেখেন ঘরে যুবকের সঙ্গে এক অপরিচিত ব্যক্তি রয়েছেন। তরুণীর অভিযোগ, অপরিচিত ব্যক্তিকে নিজের বন্ধু হিসাবে পরিচয় দিয়েছিলেন ওই যুবক।  তরুণীর আরও অভিযোগ, হোটেলে যাওয়ার পর তাঁকে কিছু খাবার খেতে বলেন দুই অভিযুক্ত। ওই খাবার খাওয়ার পরেই অচেতন হয়ে যান তিনি। তরুণীর দাবি, অচেতন অবস্থায় থাকাকালীন দু’জন মিলে তাঁকে ধর্ষণ করেন। এমনকি সম্পূর্ণ ঘটনার ভিডিয়োও করেন তাঁরা। ভিডিয়ো ছড়িয়ে দেওয়ার হুমকি দিয়ে তরুণীকে ভয় দেখান দুই যুবক। থানায় গিয়ে পুলিশকে ওই তরুণী জানান, ঘটনার পর হোটেল থেকে তিনি ভয়ে বাড়ি ফিরে যান। মঙ্গলবার থানায় অভিযোগ দায়ের করেন তিনি। তরুণীর অভিযোগের উপর ভিত্তি করে তদন্ত শুরু করেছে গুরুগ্রাম থানার পুলিশ।
কলেজ ছাত্রীকে ধর্ষণ করে খুনের মামলায় ফাঁসির সাজা শোনাল মেদিনীপুর আদালত। মেদিনীপুরের ফাস্ট ট্র্যাক সেকেন্ড কোর্টের বিচারক কুসুমিকা দে মিত্র মঙ্গলবার ওই সাজা শুনিয়েছেন। অভিযুক্ত ছিল তিনজনের মধ্যে দুই যুবকের ফাঁসির সাজা হয়েছে। আর এক মহিলার যাবজ্জীবন কারাদণ্ড হয়েছে। তিনজনের মধ্যে বিকাশ মুর্মু এবং ছোটু মুন্ডার ফাঁসির সাজা হয়েছে। তপতী পাত্রের যাবজ্জীবন কারাদণ্ডের সাজা হয়েছে। মামলার সরকারি আইনজীবী দেবাশিস মাইতি বলেন, ‘‘ওই কলেজ ছাত্রীকে ধর্ষণ করে খুন করা হয়েছিল। তিনজন ধরা পড়েছিল। তারা ওই ছাত্রীর বাড়িতে কাজ করতে এসেছিল। তিনজনের মধ্যে দু’জনের ফাঁসির সাজা হয়েছে। একজনের যাবজ্জীবন কারাদণ্ডের সাজা হয়েছে।’’ তিনি জানান, এই মামলায় ২৬ জন সাক্ষ্য দিয়েছেন। এফএসএল থেকেও প্রয়োজনীয় রিপোর্ট এসেছিল। ঘটনা ২০২১ সালের ৩ মে-র। পশ্চিম মেদিনীপুরের একটি এলাকার বাসিন্দা ওই ছাত্রী জেলারই এক কলেজে দ্বিতীয় বর্ষে পড়তেন। ঘটনার দিন দুপুরে তাঁকে খুঁজে পাচ্ছিলেন না পরিজনেরা। পরে পুরনো বাড়ি থেকে তাঁর দেহ উদ্ধার হয়। পুরনো বাড়ির একটি অংশ ভেঙে নতুন বাড়ি তৈরি হচ্ছিল। সেখানেই কাজ করছিল বিকাশরা। সে দিন সাদাপ্রাপ্ত তিনজনই কাজ করছিল। ছাত্রীকে ধর্ষণ এবং খুনে যুক্ত থাকার অভিযোগে ওই মহিলা দিনমজুর এবং দু’জন রাজমিস্ত্রিকে গ্রেফতার করে পুলিশ। এ দিন মামলার রায় শোনার জন্য আদালতকক্ষে উপস্থিত ছিলেন নিহত ছাত্রীর মা। পরে আদালত চত্বরে তিনি বলেন, ‘‘আমরা তিনজন দুপুরে সে দিন একসঙ্গেই ভাত খেয়েছিলাম। ওর বাবা, আমি আর ও। ভাত খেয়ে মেয়ে বলল, ‘মা, আমি বাসনটা ধুয়ে আসছি’। বাসন মেজে আর ফিরে আসেনি। সে দিন অনলাইনে ক্লাসও করেনি।’’ তিনি জুড়েছেন, ‘‘আমরা নিশ্চিত ছিলাম, ওরা তিনজন ছাড়া কেউ এ কাজ করেনি। দু’জন ছেলে মিলে ধর্ষণ করেছে। মেয়েটা পুরো সহযোগিতা করেছে। ধর্ষণ করে খুন করেছে।’’ দেহ উদ্ধারের পর পুলিশে খবর দেওয়া হয়েছিল। পুলিশ এসে ওই তিনজনকে ধরেছিল। সোমবারই অভিযুক্ত তিনজনকে দোষী সাব্যস্ত করেছিল আদালত। মঙ্গলবার সাজা ঘোষণা হল। এ দিন মামলার রায় শোনার পরে ওই কলেজ ছাত্রীর মায়ের প্রতিক্রিয়া, ‘‘রায়ে খুশি হয়েছি। কিন্তু এ তো আর আনন্দ সংবাদ নয়। আমার কোলটাই তো ফাঁকা হয়ে গিয়েছে। মেয়েটা থাকলে এত দিনে ওর এমএসসি কমপ্লিট হয়ে যেত। কত স্বপ্ন ছিল। নিষ্পাপ মেয়েটাকে এ ভাবে শেষ করে দিল ওরা।’’ সাজায় খুশি? এ বার তাঁর জবাব, ‘‘আমার মেয়েকে যে ভাবে কষ্ট দিয়ে ওরা মেরেছে, ফাঁসির থেকেও আরও যদি কঠিনতম কোনও শাস্তি হত, সেটায় আমি আরও খুশি হতাম।’’
বছর দুয়েক আগে বছর কুড়ির এক কলেজ ছাত্রীকে গণধর্ষণ করে খুনের অপরাধে দু’জনকে ফাঁসি এবং এক মহিলাকে যাবজ্জীবন কারাদণ্ডের নির্দেশ দিল মেদিনীপুর আদালত। আগেই অভিযুক্তদের দোষী সাব্যস্ত করা হয়েছিল। মঙ্গলবার তাদের সাজা ঘোষণা করা হয়। মেদিনীপুর আদালতের বিচারক কুসুমিকা দে (মিত্র) ওই সাজা ঘোষণা করেন মঙ্গলবার। ২০২১ সালের ওই ঘটনায় ঝাড়খণ্ডের পূর্ব সিংভূমের বাসিন্দা ছোটু মুন্ডা, পশ্চিম মেদিনীপুরের বেলদার বাসিন্দা বিকাশ মুর্মু এবং পিংলার তেমাথানির বাসিন্দা তপতী পাত্রকে দোষী সাব্যস্ত করা হয়েছিল আগেই। দোষীদের মধ্যে তপতীকে বিচারক যাবজ্জীবন কারাদণ্ডের নির্দেশ দিয়েছেন। বিকাশ এবং ছোটুকে ফাঁসির নির্দেশ দিয়েছেন বিচারক। ২০২১ সালের ৩ মে পিংলা থানা এলাকার ওই তরুণীকে গণধর্ষণ করে খুন করা হয় বলে অভিযোগ ওঠে। তরুণীর মা বলেন, ‘‘করোনা পরিস্থিতির সময় কলেজ বন্ধ থাকায় বাড়িতে অনলাইনে পড়াশুনা করত ও। ঘটনার দিন ওকে দেখতে পাই ফোনটি বাড়িতে পড়ে আছে। সেই সময় আমাদের বাড়ির পিছনে একটি পুরনো মাটির বাড়ি ভেঙে ইট গাঁথা হচ্ছিল। সেই কাজে নিযুক্ত ছিল দুই পুরুষ এবং এক মহিলা। আমি মেয়েকে খুঁজতে খুঁজতে ওই ঘরে ঢুকে পড়ি। দেখতে পাই বিবস্ত্র অবস্থায় পড়ে ওর দেহ।’’ তরুণীর বাবা বলেন, ‘‘পিংলা থানার পুলিশ এসে আমার মেয়ের দেহ নিয়ে যায়। থানায় লিখিত অভিযোগ জানালে পুলিশ এক মহিলা-সহ তিন জনকে গ্রেফতার করে।’’ সরকারি আইনজীবী দেবাশিস মাইতি বলেন, ‘‘পিংলার ওই ঘটনায় মোট সাক্ষী ছিলেন ২৭ জন। ওই ঘটনায় দু’জনের ফাঁসি এবং দোষী মহিলার যাবজ্জীবন কারাদণ্ডের নির্দেশ দিয়েছেন বিচারক।’’
জোর করে ছাত্রীদের শৌচাগারে ঢুকে এক সপ্তম শ্রেণির ছাত্রীকে ধর্ষণের অভিযোগ উঠল স্কুলেরই এক শিক্ষকের বিরুদ্ধে। শুধু তাই নয়, নির্যাতিতা যাতে বাইরে বেরিয়ে কাউকে এই কথা কাউকে জানাতে না পারেন, সে জন্য কুকর্মের পর শৌচাগারের দরজায় তালা লাগিয়ে অভিযুক্ত পালিয়ে গিয়েছিলেন বলে অভিযোগ। অবশেষে নির্যাতিতার মায়ের দায়ের করা অভিযোগের ভিত্তিতে পুলিশ ফয়জুদ্দিন মোল্লা নামে এক শিক্ষককে গ্রেফতার করেছে। দক্ষিণ ২৪ পরগনার কাকদ্বীপের ঘটনা। পুলিশ সূত্রে খবর, ঘটনাটি ২১ জুলাইয়ের। সেদিন স্কুলের শৌচাগারে যাওয়ার সময় ওই শিক্ষক ছাত্রীর পিছু পিছু যান বলে অভিযোগ। ছাত্রীর পরিবারের অভিযোগ, শৌচাগারে ঢোকার মুখে শিক্ষককে দেখে ভয় পেয়ে যায় সপ্তম শ্রেণির ওই পড়ুয়া। কিন্তু ওই শিক্ষক জোর করে শৌচাগারে ঢুকে পড়েন। এর পর সেখানে নাবালিকার যৌন হেনস্থা হয় বলে অভিযোগ। পরে শৌচাগারে তালা লাগিয়ে পালিয়ে যান তিনি। অন্য দিকে, মেয়ে বাড়ি ফিরছে না দেখে স্কুলে খোঁজ নেন মা। পরে শৌচাগার থেকে মেয়েটিকে উদ্ধার করা হয়। নির্যাতিতা তার মায়ের কাছে সমস্ত ঘটনা খুলে বলে। এর পর ওই অভিভাবিকা এ বিষয়ে প্রধানশিক্ষককে লিখিত অভিযোগ করেন। ছাত্রীর মায়ের অভিযোগ, এমন মারাত্মক অভিযোগ পাওয়ার পরও কোনও পদক্ষেপই করেননি প্রধানশিক্ষক বা স্কুল কর্তৃপক্ষ। স্কুলের তরফে এ বিষয়ে কোনও সহযোগিতা না পেয়ে তিনি পুলিশের কাছে যাওয়ার সিদ্ধান্ত নেন। নির্যাতিতার মা জানিয়েছেন, যৌন হেনস্থার অভিযোগে গত ২৩ জুলাই সন্ধ্যায় ঘোলা থানায় অভিযোগ জানিয়েছেন নির্যাতিতার বাবা। সেই ঘটনার তদন্তে নেমে অভিযুক্ত শিক্ষককে ওই দিন রাতেই গ্রেফতার করে পুলিশ।  ধৃতের বিরুদ্ধে ধর্ষণ-সহ পকসো আইনে মামলা রুজু করা হয়। সোমবার ওই শিক্ষককে কাকদ্বীপ আদালতে পেশ করা হলে তাঁকে ৭ দিনের পুলিশি হেফাজতের নির্দেশ দেন বিচারক। এই বিষয়ে কাকদ্বীপ আদালতের সরকারি আইনজীবী সব্যসাচী দাস বলেন, ‘‘অভিযুক্তকে পুলিশি হেফাজতের নির্দেশ দিয়েছে আদালত। ধৃতের বিরুদ্ধে পকসো আইনের ৬ ধারায় এবং ভারতীয় দণ্ডবিধির ৩৭৬ ধারায় মামলা রুজু করা হয়েছে।’’ অন্য দিকে, নির্যাতিতার মা অভিযুক্ত শিক্ষকের দৃষ্টান্তমূলক শাস্তির দাবি জানিয়েছেন।
ছেলের জন্য খাবার কিনে ফেরার পথে গণধর্ষণের শিকার এক মহিলা! এমন অভিযোগে চাঞ্চল্য ছড়াল মুর্শিদাবাদের বহরমপুরে। বহরমপুর থানা এলাকার গোয়ালজান নিয়ালিশ পাড়া এলাকার ঘটনা। মহিলার দাবি, দু’জন পূর্বপরিচিত-সহ পাঁচ জন মিলে তাঁকে ধর্ষণ করেছেন। মহিলার অভিযোগের ভিত্তিতে তদন্তে নেমেছে পুলিশ। মুর্শিদাবাদ পুলিশ জেলার সুপার সুরিন্দর সিংহ বলেন, ‘‘লিখিত অভিযোগের ভিত্তিতে মামলা রুজু করে তদন্ত শুরু হয়েছে।’’ বহরমপুর থানায় জমা দেওয়া লিখিত অভিযোগে মহিলা জানান, ছেলের জন্য খাবার কিনতে রাতে বাইরে বেরিয়েছিলেন তিনি। তখনই এলাকার কয়েক জন যুবক তাঁকে রাস্তা থেকে তুলে নিয়ে যান। চলে অকথ্য নির্যাতন। পাঁচ জন মিলে তাঁকে ধর্ষণ করেছেন বলে অভিযোগ করেছেন ওই মহিলা। তাঁর দাবি, অভিযুক্ত পাঁচ জনের মধ্যে দু’জন তাঁর পূর্বপরিচিত। তাঁর কাছে থাকা ৯ হাজার টাকাও ছিনিয়ে নেওয়া হয়। ঘটনাস্থলেই তিনি জ্ঞান হারান। তাঁকে সেই অবস্থাতেই ফেলে রেখে সেখান থেকে পালান অভিযুক্তেরা। মহিলা পুলিশকে জানিয়েছেন, পরে তাঁর চিৎকার শুনে ছুটে এসেছেন এলাকার বাসিন্দারা। তাঁরাই বাড়িতে খবর দেন। পুলিশ সূত্রে খবর, মহিলার দাবি, তিনি বেঁচে আছেন, এ কথা জানতে পেরে অভিযুক্তেরা তাঁকে লাগাতার হুমকি দিয়ে যাচ্ছেন। অভিযোগ প্রত্যাহারের জন্য চাপ দেওয়া হচ্ছে তাঁর এবং তাঁর পরিবারের উপর।
বছর ১৫ নিজের মেয়েকে ধর্ষণ করার অপরাধে বাবাকে (ঘটনার সময় বয়স ৪২ বছর) দোষী সাব্যস্ত করে ৩৫ বছরের কারাবাসের সাজা ঘোষণা করলেন ঝাড়গ্রাম এডিজে সেকেন্ড কোর্টের বিচারক চিন্ময় চট্টোপাধ্যায়। আদালত সূত্রে খবর, বছর পাঁচেক আগে মারা যান নির্যাতিতার। তার পর থেকে বাবা ও মেয়ে একই বাড়িতে থাকতেন। বাইরে কাজের সূত্রে থাকতেন দাদা। নির্যাতিতা ঝাড়গ্রাম জেলার সাঁকরাইল থানায় অভিযোগ জানান, ২০১৮ সালের ১৭ জুলাই বেলা সাড়ে ১১টা নাগাদ বাড়িতে মদ্যপ অবস্থায় এসে বাবা প্রথমে খাবার খেতে চান। তাঁকে খাবার দেওয়া হয়। খাওয়ার পর শোওয়ার ঘরে নিয়ে গিয়ে তাকে ধর্ষণ করেন বাবা। পরে সে গোটা ঘটনা পরিবারের বাকি সদস্যদের জানায়। এর পরেই নির্যাতিতাকে ভাঙাগর হাসপাতালে ভর্তি করানো হয়। সেখানে পাঁচ দিন চিকিৎসাধীন ছিল নির্যাতিতা। ঘটনার দিনই অভিযোগ জানালে পুলিশ তার বাবাকে গ্রেফতার করে। ধৃতের বিরুদ্ধে ভারতীয় দণ্ডবিধির ৩৭৬ (২)(এফ) এবং ৬ পকসো ধারায় মামলা রুজু করে তদন্ত শুরু করে পুলিশ। সরকারি আইনজীবী জয়ন্ত রায় বলেন, ‘‘২০১৮ সালের ১৮ অগস্ট আদালতে চার্জশিট জমা দেয় পুলিশ। ৬ ডিসেম্বর থেকে শুরু হয় বিচার প্রক্রিয়া। ১৪ জন সাক্ষী দেন আদালতে। বিচারক ৩৫ বছরের কারাদণ্ড, ৫ হাজার টাকা জরিমানা অনাদায়ে আরও তিন মাসের জেল হেফাজতের নির্দেশ দিয়েছেন। বিচারক চিন্ময় চট্টোপাধ্যায় সাজা ঘোষণার সময় মন্তব্য করেন, এটি একটি বিরলতম ঘটনা। অপরাধীর কঠিনতম শাস্তি দেওয়া উচিত।’’ অন্য দিকে, আসামিপক্ষের আইনজীবী সুরজিৎ ঘোষ বলেন, ‘‘এই রায়ের বিরুদ্ধে উচ্চ আদালতে যাওয়া হবে।’’ ঝাড়গ্রাম জেলা পুলিশ সুপার অরিজিৎ সিংহ বলেন, ‘‘বাবার বিরুদ্ধে নিজের মেয়েকে ধর্ষণের অভিযোগ পাওয়ার পরেই পুলিশ গুরুত্ব দিয়ে তদন্ত শুরু করে। ঝাড়গ্রাম জেলা পুলিশের তরফে এই ধরনের ঘটনা খুবই গুরুত্ব দিয়ে দেখা হয়। তাড়াতাড়ি যাতে চার্জশিট দেওয়া হয়, তার চেষ্টাও করা হয়। পকসো ধারায় মামলা হলে সিনিয়ার অফিসার পর্যবেক্ষণ করেন। ওই মামলায় দোষীর সাজা ঘোষণা হয়েছে।’’
১৫ বছরের কিশোরীকে ধর্ষণ এবং খুনের ঘটনাকে কেন্দ্র করে উত্তপ্ত অসমের শিলচর। কিশোরীর দেহ রাস্তার উপর রেখে দোষীদের শাস্তির দাবিতে বিক্ষোভ দেখায় উত্তেজিত জনতা। পুলিশের সঙ্গে তাদের সংঘর্ষে বেশ কয়েক জন আহত হয়েছেন। মঙ্গলবার সন্ধ্যা ৭টা নাগাদ শিলচর রঙ্গিরখাড়ি পয়েন্ট এলাকায় মৃত কিশোরীর দেহ নিয়ে জড়ো হন অনেকে। পুলিশের দাবি, হাজারের বেশি বিক্ষুব্ধ জনতা রাস্তা আটকে প্রতিবাদ জানাচ্ছিলেন। পরিস্থিতি নিয়ন্ত্রণে আনতে ওই এলাকায় প্রচুর পরিমাণে পুলিশ এবং সিআরপিএফ জওয়ান মোতায়েন করা হয়। অভিযোগ, রাত সাড়ে ১০টা নাগাদ পুলিশ মৃতদেহ সৎকারের উদ্যোগ নিলে গোলমাল বৃদ্ধি পায়। উত্তেজিত জনতা পুলিশকে আক্রমণ করে বলে অভিযোগ। একের পর এক পাথর উড়ে আসতে থাকে পুলিশের দিকে। তাতে চার পুলিশকর্মী জখম হন। পুলিশের সঙ্গে সংঘর্ষে আহত হন কয়েক জন বিক্ষোভকারীও। ঘটনার সূত্রপাত গত ১৫ জুলাই। শিলচর থেকে ৩০ কিলোমিটার দূরে দ্বারবন্ড এলাকায় একটি নির্মীয়মাণ বহুতলের নীচে উদ্ধার হয় ১৫ বছরের কিশোরীর মৃতদেহ। ওই কিশোরী নিখোঁজ ছিল। তাকে ধর্ষণ করে খুন করা হয়েছে বলে অভিযোগ। খুনের পর কিশোরীর দেহ বিকৃত করে দেওয়া হয়। তার পরিবারের তরফে থানায় এফআইআর দায়ের করা হয়। পরিবার জানায়, কিশোরীর সঙ্গে তারা যোগাযোগ করতে পারছিল না। তার মোবাইল ফোনটিও বন্ধ করে দেওয়া হয়েছিল। অভিযোগের ভিত্তিতে তদন্ত শুরু করেছে পুলিশ। কিন্তু দোষীদের শাস্তির দাবিতে কিশোরীর দেহ নিয়ে বিক্ষোভে শামিল হন এলাকার মানুষ। পুলিশের দাবি, মৃতার পরিবার সহযোগিতা করলেও কয়েক জন দেহ নিয়ে অশান্তি করেন। তবে কারা এই খুন করল, তা এখনও স্পষ্ট নয়। পুলিশ এখনও কাউকে গ্রেফতার করেনি।
পুলিশ সেজে কলেজপড়ুয়া এক তরুণীকে তাঁর বাড়ির কাছেই ধর্ষণের অভিযোগ উঠল এক যুবকের বিরুদ্ধে। গত সপ্তাহে ঘটনাটি ঘটেছে দিল্লির প্রশান্ত বিহারে। বৃহস্পতিবার অভিযুক্ত যুবক রবি সোলাঙ্কিকে গ্রেফতার করেছে পুলিশ। পুলিশ সূত্রে খবর, গত ৭ জুলাই ঘটনাটি ঘটেছে। ওই দিন তরুণী তাঁর প্রেমিকের সঙ্গে গাড়িতে করে ঘুরতে বেরিয়েছিলেন। তাঁদের দু’জনের ছবি এবং ভিডিয়ো মোবাইলের ক্যামেরাবন্দি করেন সোলাঙ্কি। তরুণী এবং তাঁর প্রেমিক যেখানে যেখানে গিয়েছিলেন, বাইকে করে তাঁদের অনুসরণ করেন সোলাঙ্কি। ওই দিন সন্ধ্যাবেলায় তরুণীকে তাঁর আবাসনের সামনে ছেড়ে দিয়ে চলে যান প্রেমিক। সেই সময়ও তরুণীকে অনুসরণ করেন সোলাঙ্কি। তরুণী আবাসনে ঢুকে যান। তাঁর পিছু নেন সোলাঙ্কি। অভিযোগ, এর পরই আবাসনের সিঁড়িতে তরুণীর পথ আটকে দাঁড়ান তিনি। নিজেকে পুলিশ পরিচয় দেন। তার পর তরুণী এবং তাঁর প্রেমিকের ছবি, ভিডিয়ো দেখিয়ে ফাঁস করে দেওয়ার হুমকি দেখাতে থাকেন। শুধু তাই-ই নয়, তরুণী প্রতিবাদ করলে, তাঁকে মারধর করেন। সঙ্গে শাসান, আটকানোর চেষ্টা করলে ওই ছবি এবং ভিডিয়ো সমাজমাধ্যমে ফাঁস করে দেবেন। অভিযোগ, তার পরই তরুণীকে ধর্ষণ করেন এবং ঘটনাস্থল ছেড়ে পালান। এই ঘটনার পর তরুণী তাঁর প্রেমিককে বিষয়টি জানান। তার পর তাঁরা দু’জনে পুলিশের কাছে অভিযোগ জানান। পুলিশ অজ্ঞাতপরিচয় এক ব্যক্তির বিরুদ্ধে ধর্ষণের মামলা রুজু করে। মহিলার বয়ানের ভিত্তিতে অভিযুক্তের ছবি আঁকানো হয়। সেই ছবি সমস্ত থানায় পাঠানো হয়। আবাসন এবং তার আশপাশের সিসিটিভি ফুটেজ খতিয়ে দেখার পর অভিযুক্তকে চিহ্নিত করে পুলিশ। বৃহস্পতিবার অভিযান চালিয়ে সোলাঙ্কি গ্রেফতার করে তারা।
ধর্ষণের অভিযোগে মামলায় ভাঙড়ের বিধায়ক নওশাদ সিদ্দিকিকে রক্ষাকবচ দিল কলকাতা হাই কোর্ট। বুধবার হাই কোর্টের বিচারপতি চিত্তরঞ্জন দাস এবং বিচারপতি অপূর্ব সিংহ রায়ের ডিভিশন বেঞ্চে এই মামলার শুনানি হয়। দু’পক্ষের সওয়াল-জবাব শোনার পর আদালত জানিয়েছে, আপাতত রক্ষাকবচ দেওয়া হচ্ছে আইএসএফ বিধায়ককে। আগামী ১৬ জুলাই এই মামলার পরবর্তী শুনানি রয়েছে। তার আগে পর্যন্ত নওশাদের বিরুদ্ধে কোনও কড়া পদক্ষেপ করতে পারবে না পুলিশ। পঞ্চায়েত ভোটের তিন দিন আগে গত বুধবার নিউ টাউন থানায় ফুরফুরা শরিফের পিরজাদা তথা ভাঙড়ের বিধায়কের বিরুদ্ধে ধর্ষণ এবং বিয়ের প্রতিশ্রুতি দিয়ে সহবাসের অভিযোগ দায়ের করেন এক তরুণী। তাঁকে ‘সহায়তা’ করেছিলেন সল্টলেক পুরসভার চেয়ারম্যান তথা দলের তরফে ভাঙড়ের দায়িত্বপ্রাপ্ত তৃণমূল নেতা সব্যসাচী দত্ত। ওই অভিযোগকে গোড়াতেই ‘ষড়যন্ত্র’ বলে বর্ণনা করেন নওশাদ। পরে প্রকাশ্যে আসে ওই অভিযোগকারিণীর পরিচয়। জানা যায়, ডোমকল শহর তৃণমূলের সর্বশেষ যে কমিটি ঘোষিত হয়েছিল, তাতে মোট পাঁচ জনকে সাধারণ সম্পাদক করা হয়েছিল। এবং তাতে চার নম্বরে নাম ছিল নওশাদের বিরুদ্ধে অভিযোগকারিণী তরুণীর। জানা গিয়েছে, দলের তরফে তিনি রেশন ডিলারদের সংগঠন এবং সেই সংক্রান্ত অন্যান্য বিষয় দেখভাল করতেন। তাঁর অভিযোগ, বিবি গাঙ্গুলি স্ট্রিটে একটি অফিসে নওশাদ তাঁকে ধর্ষণ করেছিলেন। তার পরে একাধিক বার বিয়ের প্রতিশ্রুতি দিয়ে সহবাস করেন বলে দাবি তাঁর। অভিযোগকারিণী এবং তাঁর ভাই গিয়ে নিউ টাউন থানায় নওশাদের বিরুদ্ধে অভিযোগ দায়ের করেন। তাঁরা থানায় পৌঁছনোর খানিক ক্ষণের মধ্যেই সেখানে পৌঁছে গিয়েছিলেন বিজেপি থেকে তৃণমূলে ফেরা সব্যসাচী। যদিও তৃণমূল প্রথম থেকে এই বিষয়টিকে ‘রাজনীতি’র আঙিনা থেকে বিচ্ছিন্ন করেই দেখতে এবং দেখাতে চাইছে। তৃণমূলের বহরমপুর সাংগঠনিক জেলার চেয়ারম্যান অপূর্ব (ডেভিড) সরকার বলেন, ‘‘কিছু না হলে তো কেউ অভিযোগ জানাতে যায় না! সম্পর্কের ক্ষেত্রে দলীয় ভেদাভেদ দেখা উচিত নয়। নিশ্চয়ই কিছু হয়েছে।’’ অন্য দিকে, নওশাদ জানান, তাঁর বিরুদ্ধে অভিযোগের সত্যতা কতটুকু, তা অভিযোগকারিণীর পরিচয় থেকে স্পষ্ট। বুধবার আদালতের শুনানির পর ভাঙড়ের বিধায়কের সঙ্গে যোগাযোগের চেষ্টা করে আনন্দবাজার অনলাইন। তবে বিধায়কের এক পরিচিত ফোন তুলে বলেন, ‘‘ভাইজান এখন বৈঠকে ব্যস্ত আছেন।’’ উল্লেখ্য, মঙ্গলবার রাত থেকে নওশাদের বিধানসভা কেন্দ্র উত্তপ্ত। ভোটের ফল নিয়ে তৃণমূল এবং প্রশাসনের বিরুদ্ধে যোগসাজশের অভিযোগ ওঠে ভাঙড়-২ ব্লকে। এ নিয়ে পুলিশের সঙ্গে দফায় দফায় সংঘর্ষ হয় আইএসফের কর্মী-সমর্থকদের। বোমাবাজি, গুলি চলার ঘটনায় পুলিশের পদস্থ কর্তা এবং এক পুলিশকর্মীর জখম হওয়ার খবর মিলেছে। অন্য দিকে, মঙ্গলবার রাতে দুই আইএসএফ কর্মী গুলিবিদ্ধ হন। বুধবার সকালে তাঁদের মৃত্যুর খবর পাওয়া গিয়েছে।
শক্তি কপূর থেকে বিবেক ওবেরয়, ফারদিন খানের মতো বলিপাড়ায় একাধিক অভিনেতা রয়েছেন যাঁরা নিজেদের কেরিয়ারে সাফল্যের সিঁড়িতে চ়ড়া শুরু করলেও নানা রকম বিতর্কে জড়িয়ে পড়ার ফলে বর্তমানে আলোর রোশনাই থেকে লক্ষ যোজন দূরে রয়েছেন। প্রতীকী ছবি।
একটা ১০ টাকার নোট এবং চকোলেট দিয়ে বালিকাকে আবাসনের ছ’তলায় নিয়ে গিয়েছিল পাঁচ প্রতিবেশী বালক। এর পর ঘর বন্ধ করে ওই নাবালিকাকে তারা ধর্ষণ করে বলে অভিযোগ। শনিবার চাঞ্চল্যকর এই ঘটনাটি ঘটেছে কর্নাটকের কালবুর্গি জেলায়। পাঁচ অভিযুক্তকে আটক করেছে পুলিশ। পুলিশ সূত্রে খবর, গত ৫ জুলাই কালবুর্গির একটি অভিজাত আবাসনের সামনে একা একা খেলছিল ওই বালিকা। সেখানেই তার বাড়ি। পাঁচ বালক তার সঙ্গে বন্ধুত্ব পাতায়। চকোলেট এবং ১০ টাকার নোট দেয় তারা। এর পর খেলার নাম করে মেয়েটিকে ডেকে নিয়ে গিয়ে আবাসনের ছ’তলায় যায় তারা। সেখানেই বালিকাকে ধর্ষণ করা হয় বলে অভিযোগ। ঘরে ফিরে মাকে কাঁদতে কাঁদতে সব কথা খুলে বলে নাবালিকা। মেয়ের কথা শুনে তাকে নিয়ে থানায় যান মা। তাঁর অভিযোগের ভিত্তিতে পাঁচ বালককে জিজ্ঞাসাবাদ করে পুলিশ। পরে তাদের আটক করা হয়। অভিযুক্তদের বিরুদ্ধে ভারতীয় দণ্ডবিধির ৩৭৬ (গণধর্ষণ), ৫০৬ (খুনের হুমকি) ধারা এবং পকসো আইনে মামলা রুজু করা হয়েছে। পুলিশ জানিয়েছে, অভিযুক্তদের প্রত্যেকের বয়স ১০ থেকে ১৪ বছর। তাদের ১৪ দিনের জন্য হোমে পাঠানো হয়েছে। পাশাপাশি, জিজ্ঞাসাবাদের প্রক্রিয়াও চলছে। এমন ঘটনায় চাঞ্চল্য তৈরি হয়েছে ওই এলাকায়।
সম্পর্ক বিয়ে অবধি না গড়ালে এবং সম্মতির ভিত্তিতে যৌন সম্পর্ক স্থাপন করা হলে তাকে ধর্ষণ বলা যায় না। একটি মামলায় এমনই পর্যবেক্ষণ ওড়িশা হাই কোর্টের। সম্প্রতি ভুবনেশ্বরের বাসিন্দা এক ব্যক্তির বিরুদ্ধে ধর্ষণের অভিযোগ তুলেছিলেন এক মহিলা। ওই মহিলার বক্তব্য ছিল, অভিযুক্তের সঙ্গে বন্ধুত্বের সম্পর্ক থাকার সময় একাধিকবার শারীরিক সম্পর্কে জড়িয়েছিলেন তিনি। অভিযুক্তের সঙ্গে তাঁর বিয়ে হওয়ার কথা থাকলেও পরে মতপার্থক্যের কারণে তা ভেস্তে যায় বলেও জানান ওই মহিলা। এই মামলার শুনানিতে বিচারপতি আর কে পট্টনায়কের একক বেঞ্চ বলে, “মিথ্যা প্রতিশ্রতি দিয়ে সহবাস আর সহমতের ভিত্তিতে সহবাসের পর কোনও কারণে বিয়ে না হওয়ার ঘটনার মধ্যে পার্থক্য রয়েছে।” এই প্রসঙ্গে আদালত জানায়, একটি নষ্ট হয়ে যাওয়া সম্পর্ক, যা ভাল বন্ধুত্বের মাধ্যমে শুরু হয়েছিল, সেখানে বিশ্বাসের অভাব দেখা দিলে পুরুষ সদস্যটিকে ‘ধর্ষক’ বলা যায় না। কিছু দিন আগে এই সংক্রান্ত একটি মামলায় সুপ্রিম কোর্ট তার পর্যবেক্ষণে জানিয়েছিল, দুই ব্যক্তির মধ্যে যদি শারীরিক সম্পর্ক থাকে এবং তাঁদের বিয়ে হওয়ার কথা থাকলেও, পরে যদি তা না হয়, তবে প্রতিশ্রুতিভঙ্গের অভিযোগে কোনও এক জন সঙ্গীকে ‘ধর্ষক’ বলা যাবে না।
আদিবাসী নাবালিকাকে তুলে নিয়ে গিয়ে গণধর্ষণের অভিযোগে তিন যুবককে গ্রেফতার করল পুলিশ। বৃহস্পতিবার ঘটনাটি ঘটেছে মধ্যপ্রদেশের ইনদওরে। পুলিশ সূত্রে খবর, এক যুবক নাবালিকাকে একটি নির্মীয়মাণ বাড়িতে নিয়ে যান। সেখানে আগে থেকেই হাজির ছিলেন আরও দুই যুবক। অভিযোগ, ওই নির্মীয়মাণ বাড়িতেই তিন জন মিলে গণধর্ষণ করেন কিশোরীকে। বিষয়টি জানাজানি হতেই এলাকায় চাঞ্চল্য ছড়ায়। অভিযুক্তদের গ্রেফতারের দাবিতে বিক্ষোভ দেখান গ্রামবাসীরা। কিশোরীর পরিবার পুলিশের কাছে অপহরণ এবং গণধর্ষণের অভিযোগ দায়ের করে। সেই অভিযোগ পাওয়ার পরই তিন অভিযুক্তকে ধরতে অভিযানে নামে পুলিশ। ঘটনার কয়েক ঘণ্টা পরই তিন জনকে গ্রেফতার করা হয়। ইনদওরের মহকুমাশাসক অক্ষয় সিংহ মরখম জানিয়েছেন, তিন অভিযুক্তকেই কয়েক ঘণ্টার মধ্যে গ্রেফতার করা হয়েছে। A minor Tribal girl was brutally rap€d by Arman Miyan, Raees Khan & a few other oppressed brothers of Hussain @BarackObama in Indore.MP police arrested 3 accused & demolished their illegal houses. pic.twitter.com/Wqk8N0EFDE মহকুমাশাসক আরও জানিয়েছেন, মূল অভিযুক্তের বাড়ি কাজি পালাসিয়া গ্রামে। জমি দখল করে বেআইনি ভাবে বাড়ি নির্মাণ করেছিলেন ওই অভিযুক্ত। শুক্রবার সকালে ওই অভিযুক্তের বাড়ি গুঁড়িয়ে দিয়েছে প্রশাসন। অন্য দিকে, সিঙ্গারাউলিতেও ধর্ষণে অভিযুক্ত এক যুবকের বাড়ি গুঁড়িয়ে দিয়েছে জেলা প্রশাসন। মাসখানেক আগে এক নাবালিকাকে ধর্ষণের অভিযোগ ওঠে বিনয় তিওয়ারি নামে এক যুবকের বিরুদ্ধে। বাড়িতে ঢুকে ওই নাবালিকাকে ধর্ষণ করা হয়েছিল বলে অভিযোগ।
ভাঙড়ের আইএসএফ বিধায়ক নওশাদ সিদ্দিকির বিরুদ্ধে ‌যে তরুণী পুলিশে ধর্ষণের অভিযোগ দায়ের করেছেন, তিনি মুর্শিদাবাদের ডোমকলের তৃণমূল নেত্রী। শাসক দলের পদেও রয়েছেন। অভিযোগকারিনী ডোমকল শহর কমিটির অন‌্যতম সাধারণ সম্পাদক। শনিবার পঞ্চায়েত ভোটের তিন দিন আগে বুধবার নিউ টাউন থানায় ফুরফুরা শরিফের পিরজাদা তথা ভাঙড়ের বিধায়ক নওশাদের বিরুদ্ধে ধর্ষণ ও বিয়ের প্রতিশ্রুতি দিয়ে সহবাসের অভিযোগ দায়ের করেছেন ওই তরুণী। তাঁকে ‘সহায়তা’ করেছিলেন সল্টলেক পুরসভার চেয়ারম্যান তথা দলের তরফে ভাঙড়ের দায়িত্বপ্রাপ্ত তৃণমূল নেতা সব্যসাচী দত্ত। ওই অভিযোগকে গোড়াতেই ‘ষড়যন্ত্র’ বলে বর্ণনা করেছিলেন নওশাদ। তরুণীর ‘রাজনৈতিক পরিচয়’ সামনে আসার পর নওশাদ বৃহস্পতিবার সন্ধ্যা পর্যন্ত এ নিয়ে কোনও মন্তব্য করেননি। কিন্তু তাঁর অনুগামীরা সোজাসুজিই বলছেন, দুইয়ে-দুইয়ে চার মিলে গেল! ডোমকল শহর তৃণমূল কংগ্রেসের সর্বশেষ যে কমিটি ঘোষিত হয়েছিল, তাতে মোট পাঁচ জনকে সাধারণ সম্পাদক করা হয়েছিল। তাতে চার নম্বরে নাম ছিল নওশাদের বিরুদ্ধে অভিযোগকারিনী তরুণীর। জানা গিয়েছে, দলের তরফে তিনি রেশন ডিলারদের  সংগঠন ও সেই সংক্রান্ত অন্যান্য বিষয় দেখভাল করতেন। তাঁর অভিযোগ, বিবি গাঙ্গুলি স্ট্রিটে একটি অফিসে নওশাদ তাঁকে ধর্ষণ করেছিলেন। তার পরে একাধিক বার বিয়ের প্রতিশ্রুতি দিয়ে সহবাস করেন বলে দাবি তাঁর। অভিযোগকারিণী ও তাঁর ভাই গিয়ে বুধবার নিউটাউন থানায় নওশাদের বিরুদ্ধে অভিযোগ দায়ের করেন। তাঁরা থানায় পৌঁছনোর খানিকক্ষণের মধ্যেই সেখানে পৌঁছে গিয়েছিলেন বিজেপি থেকে তৃণমূলে ফেরা সব্যসাচী। তবে তৃণমূল স্বভাবতই বিষয়টিকে ‘রাজনীতি’র আঙিনা থেকে বিচ্ছিন্ন করেই দেখতে এবং দেখাতে চাইছে।  তৃণমূলের বহরমপুর সাংগঠনিক জেলার চেয়ারম্যান অপূর্ব (ডেভিড) সরকার বৃহস্পতিবার আনন্দবাজার অনলাইনকে বলেন, ‘‘কিছু না হলে তো কেউ অভিযোগ জানাতে যায় না! সম্পর্কের ক্ষেত্রে দলীয় ভেদাভেদ দেখা উচিত নয়। নিশ্চয়ই কিছু হয়েছে।’’ তৃণমূলের অন্যান্য নেতাও একই কথা বলছেন। তাঁদের মতে, বিরোধী  পক্ষের হলেই তো আর কারও অভিযোগের যথার্থতা ভুল হয়ে যায় না। সমস্ত কিছুর মধ্যে রাজনীতি টেনে আনা হবেই বা কেন! কিন্তু তাঁরা যা-ই বলুন, বিষয়টির মধ্যে রাজনীতি এসে গিয়েছিল প্রথম থেকেই। কারণ, অভিযোগ যাঁর বিরুদ্ধে, তিনি একজন রাজনীতিক। এখন দেখা যাচ্ছে, অভিযওগ যিনি করেছেন, তিনিও রাজনীতিক। তবে অভিযোগকারিনীর সঙ্গে তাঁর সম্পর্কের বিষয়ে ‘হ্যাঁ’ বা ‘না’ কিছুই বলেননি নওশাদ। ওই অভিযোগ দায়ের হওয়ার পরে নওশাদ শুধু বলেছিলেন, তিনি ওই অভিযোগের জবাব দেবেন। বৃহস্পতিবার নওশাদের পাশে দাঁড়িয়ে সিপিএম রাজ্য সম্পাদক মহম্মদ সেলিম বলেন, ‘‘এই সব্যসাচী দত্তকেই মমতা (বন্দ্যোপাধ্যায়) কামদুনির আন্দোলন ভাঙতে পাঠিয়েছিলেন। এখন যখন ভাঙড়ে আরাবুল ইসলাম আর শওকত মোল্লা মিলে নওশাদকে ঠেকাতে পারছেন না, তখন এই নোংরা চিত্রনাট্য নিয়ে উনি নেমেছেন!’’ পঞ্চায়েত ভোটের মুখে নওশাদের বিরুদ্ধে এই মামলা নিয়ে তৃণমূলের মধ্যেও বিবিধ মতামত রয়েছে। শাসক দলের একটি অংশের মনে করছেন, এর ফলে উল্টে নওশাদকে আরও বেশি ‘রাজনৈতিক গুরুত্ব’ দেওয়া হয়ে গেল। অনেকে বলছেন, নওশাদের উপর এ ভাবে ‘চাপ’ তৈরি করা হচ্ছে। পাশাপাশিই তাঁকে ‘বার্তা’ দেওয়া হচ্ছে যে, শাসক দলের সঙ্গে থাকলে এ সব ‘গোলমাল’ থাকবে না। অনেকেই মনে করছেন, বাগে আনতে না-পেরে নওশাদকে জোড়াফুল শিবিরে নেওয়ার জন্যই বিভিন্ন রাস্তা নেওয়া হচ্ছে। তার উপরে বৃহস্পতিবার অভিযোগকারিনীর ‘রাজনৈতিক পরিচয়’ সামনে আসার পর সেই তত্ত্ব আরও জোরাল হয়েছে বলেই মনে করছেন তৃণমূলের একাংশ। ময়দানে নেমেছেন নওশাদের অনুগামীরাও।
কফি খাওয়ানোর নাম করে বাড়ি নিয়ে গিয়ে মহিলাকে ধর্ষণ এবং জোর করে অস্বাভাবিক যৌন আচরণে লিপ্ত করানোর অভিযোগ রাজধানী দিল্লির একটি গাড়ির দোকানের মালিকের ছেলের বিরুদ্ধে। ঘটনাটি ঘটে গত ১৩ জুন। মহিলার অভিযোগ, ২০২২ সালের ৩১ ডিসেম্বর দিল্লির এক হোটেলে তাঁর সঙ্গে পরিচয় হয় এক যুবকের। দু’জনেই দু’জনের ফোন নম্বর নেন। কথা চলতে থাকে। মহিলার দাবি, ওই ব্যক্তি তাঁকে বিরক্ত করতেন। তাই বাধ্য হয়ে তিনি ফোনে তাঁকে ব্লক করে দেন। কিন্তু যুবক নাছোড়বান্দা। অন্য একটি নম্বর থেকে তাঁকে ফোন করেন। মহিলা বুঝতে না পেরে ফোন ধরেন এবং দু’জনের মধ্যে কথা হয়। যুবক তাঁকে কফি খেতে ডাকেন। সেই ডাক উপেক্ষা করার কোনও কারণ দেখেননি মহিলা। দু’জনে গত ১৩ জুন একসঙ্গে কফি খেতে যান। কিন্তু কফির দোকান বন্ধ থাকায় যুবক মহিলাকে নিজের বাড়ি দেখাতে নিয়ে আসেন। তার পর বেডরুম দেখানোর অছিলায় তাঁকে নিজের শোয়ার ঘরে নিয়ে গিয়ে জোর করে ধর্ষণ করেন। মহিলার অভিযোগ, তাঁকে ওই যুবক অস্বাভাবিক যৌনতায় লিপ্ত হতে বাধ্য করেন। এর পরে যুবকটি মহিলাকে তাঁর বাড়ি ছেড়ে দিয়ে আসেন। মহিলার দাবি, ওই যুবকের বাবার একটি গাড়ির দোকান রয়েছে। যা যথেষ্ট পরিচিত। সেই পরিচিতি কাজে  লাগিয়ে যুবক বাঁচার চেষ্টা করতে পারেন। ঘটনার আকস্মিকতায় মহিলা এতটাই ঘাবড়ে গিয়েছিলেন যে, পুলিশে অভিযোগও জানাতে পারেননি। অবশেষে ২২ জুন তিনি থানায় গিয়ে ওই যুবকের বিরুদ্ধে ধর্ষণের অভিযোগ দায়ের করেন। পুলিশ সূত্রে খবর, ধর্ষণ, অস্বাভাবিক অপরাধ সংগঠনের ধারায় মামলা হয়েছে। যদিও পুলিশ এখনও অভিযুক্ত যুবককে গ্রেফতার করেনি। পুলিশ সূত্রে দাবি করা হয়েছে, অভিযুক্ত তদন্তে সহযোগিতার করছেন।
বাড়িতে ঢুকে তরুণী বধূকে ধর্ষণের অভিযোগ। সে সময় বাড়ি ছিলেন না তাঁর স্বামী। ধর্ষণ থেকে বাঁচতে অভিযুক্তের যৌনাঙ্গের একাংশ নির্যাতিতা কেটে নিয়েছেন বলে অভিযোগ। ২৭ বছরের ওই তরুণকে গ্রেফতার করা হয়েছে। এখন তিনি হাসপাতালে ভর্তি। বিহারের বাঁকা জেলার ঘটনা। একটি সংবাদ মাধ্যম জানিয়েছে, গত শুক্রবার রাতে নিজের ঘরে ঘুমিয়ে ছিলেন বছর ২০-র তরুণী। তিনি পুলিশকে জানিয়েছেন, সেই রাতে ছাদের দরজা বন্ধ করতে ভুলে গিয়েছিলেন। সে সময় ছাদের দরজা দিয়ে বাড়িতে ঢোকে ২৭ বছরের তরুণ। তার পর ওই তরুণীকে ধর্ষণ করেন বলে অভিযোগ। পুলিশ প্রাথমিক তদন্তে জেনেছে, তরুণী বাধা দেওয়ার চেষ্টা করেছিলেন। নির্যাতন থেকে বাঁচতে পাশে রাখা দাড়ি কামানোর ব্লেড দিয়ে অভিযুক্তের যৌনাঙ্গে আঘাত করেন। তাতে একাংশ কেটে যায়। তরুণী তখন চিৎকার করে স্থানীয়দের ডাকেন। যদিও স্থানীয়রা এসে উপস্থিত হওয়ার আগেই পালিয়ে যান অভিযুক্ত। স্থানীয়রা থানায় অভিযোগ করেন, সেই অভিযোগের ভিত্তিতে গ্রেফতার করা হয়েছে তরুণকে। বাঁকা থানার পুলিশ আধিকারিক শম্ভু যাদব জানিয়েছেন, অভিযুক্ত ধরা পড়েছে। তরুণীকে মেডিক্যাল পরীক্ষার জন্য পাঠানো হয়েছে। 
দিল্লিতে আবার ধর্ষণের অভিযোগ উঠল। একটি ক্লিনিকে নার্সকে ধর্ষণের অভিযোগ উঠেছে চিকিৎসকের বিরুদ্ধে। অভিযুক্ত চিকিৎসককে গ্রেফতার করা হয়েছে। বৃহস্পতিবার এই ঘটনার কথা জানিয়েছে পুলিশ। উত্তর পূর্ব দিল্লির নন্দনগরী এলাকায় একটি ক্লিনিকে কাজ করতেন ৩৪ বছরের ওই নার্স। ২০২১ সালের অগস্ট মাসে ওই নার্সকে ধর্ষণ করা হয় বলে অভিযোগ। তাঁর আপত্তিকর ভিডিয়োও তোলা হয় বলে অভিযোগ করেছেন নার্স। তাঁর কাছ থেকে সাত লক্ষ টাকা নিয়েছেন বলেও চিকিৎসকের বিরুদ্ধে অভিযোগ করেছেন ওই নার্স।   গত ১৩ জুন নন্দনগরী থানায় এই অভিযোগ দায়ের করা হয়। তার পরেই উত্তরপ্রদেশের ফৈজাবাদ থেকে গ্রেফতার করা হয় চিকিৎসককে। ভারতীয় দণ্ডবিধির ৩৭৬, ৩২৮ ধারায় চিকিৎসকের বিরুদ্ধে মামলা রুজু করেছে পুলিশ। ওই ক্লিনিকটি গত কয়েক দিন ধরে বন্ধ রয়েছে বলে জানিয়েছেন তদন্তকারীরা।
নাবালিকা ছাত্রীকে মাদক মেশানো পানীয় খাইয়ে আপত্তিকর ছবি তুলেছিলেন যুবক। তার পর সেই ছবি দেখিয়ে বার বার ধর্ষণ করা হত বলে অভিযোগ। চলত টাকা আদায়ও। গ্লানিতে আত্মহত্যার চেষ্টাও করেছিলেন কোচবিহারের মেখলিগঞ্জের দশম শ্রেণির ওই ছাত্রী। শেষ পর্যন্ত তার মায়ের তৎপরতায় প্রাণরক্ষা হয়। ৬৭বি ধারা (শিশু পর্নগ্রাফি আইন) এবং ৬ নম্বর পকসো ধারা-সহ বেশ কয়েকটি ধারায় ওই যুবককে দোষী সাব্যস্ত করল আদালত। শুক্রবার সাজা ঘোষণা। ২০২১ সালের ১৩ নভেম্বর কোচবিহারের মেখলিগঞ্জ থানায় একটি অভিযোগ দায়ের হয়। ওই এলাকার একটি স্কুলের দশম শ্রেণির এক ছাত্রী গলায় দড়ি দিয়ে আত্মহত্যার চেষ্টা করে। তার মায়ের তৎপরতায় কোনও মতে প্রাণ বাঁচে ছাত্রীর। তার পরেই ছাত্রীর বাবা থানায় অভিযোগ দায়ের করেন। অভিযোগে জানা যায়, বিজয় রায়(২২) নামে এক যুবক ওই নাবালিকার কিছু আপত্তিজনক ছবি দেখিয়ে ব্ল্যাকমেল করেন। টাকা আদায়ের পাশাপাশি বেশ কয়েক বার ধর্ষণ করে বলেও অভিযোগ। ছাত্রীর বাবার অভিযোগের ভিত্তিতে বিজয়কে গ্রেফতার করে পুলিশ। শুরু হয় তদন্ত। তদন্তে নেমে পুলিশ জানতে পারে, একটি কোচিং সেন্টারে বিজয়ের সঙ্গে পরিচয় হয় কিশোরীর। সেখান থেকেই বন্ধুত্ব। এক দিন কিশোরীর বাড়িতে কেউ না থাকার সুযোগে তার সঙ্গে দেখা করতে গিয়েছিল ওই যুবক। নাবালিকাকে পানীয়ের সঙ্গে মাদক মিশিয়ে খাওয়ানো হয় বলে অভিযোগ। এর পরেই বিজয় তার বেশ কয়েকটি আপত্তিকর ছবি তুলে রাখে। সেই ছবি দেখিয়ে বারবার নাবালিকাকে ধর্ষণ করার অভিযোগ ওঠে। এমনকি বেশ কয়েক বার টাকাও চায়। পুলিশ সূত্রে জানা গিয়েছে, কন্যাশ্রীর টাকা তুলে বিজয়কে দিয়েছিল নাবালিকা। ১৮-য়  পা দেওয়ার পর ছাত্রীর বিয়ে ঠিক করে পরিবার। অভিযোগ, বিজয় তা জানতে পেরে নাবালিকার আপত্তিকর ছবি পাঠিয়ে বিয়ে ভেঙে দেয়। তার জেরে নাবালিকা আত্মহত্যা করার চেষ্টা করে বলে জানা গিয়েছে পুলিশি তদন্তে। দায়ের হয় মামলা। ২০২২ সালের মে মাস থেকে বিচার শুরু হয়। সরকার পক্ষের আইনজীবী বিভাস চট্টোপাধ্যায় জানিয়েছেন, ৬৭বি ধারা (শিশু পর্নগ্রাফি আইন) এবং ৬ নম্বর পকসো ধারা-সহ বেশ কয়েকটি ধারায় ওই যুবককে দোষী সাব্যস্ত করল আদালত। তিনি আরও জানান, এই মামলায় আপত্তিকর ছবি অভিযুক্তের মোবাইল থেকে যে সাক্ষীদের মোবাইলে পাঠানো হয়েছিল, তা প্রযুক্তির সাহায্যে প্রমাণ করা গিয়েছে। তার পরেই বিজয়কে দোষী সাব্যস্ত করে মেখলিগঞ্জ অতিরিক্ত দায়রা আদালত। বুধবার সাজা ঘোষণা করবেন বিচারক হিরন্ময় সান্যাল।
প্রতি রাতে স্ত্রীকে মাদক খাইয়ে ধর্ষণ করানোর অভিযোগ উঠল এক ব্যক্তির বিরুদ্ধে। শুধু ধর্ষণ করানোই নয়, সেই ঘটনার ভিডিয়োও করতেন। টানা দশ বছর ধরে এই কাজ করার পর অবেশেষে গ্রেফতার হলেন অভিযুক্ত। ‘দ্য টেলিগ্রাফ’-এর প্রতিবেদন অনুযায়ী, পুলিশ ৯২টি ধর্ষণের মামলার হদিস পেয়েছে। তার মধ্যে ৫১ জনকে চিহ্নিত করতে পেরেছে তারা। তাঁদের বয়স ২৬-৭৩ বছরের মধ্যে। ধর্ষণের অভিযোগে এই ৫১ জনকে গ্রেফতার করেছে পুলিশ। বাকিদের খোঁজে তল্লাশি চালাচ্ছে তারা। পুলিশ জানিয়েছে, ধর্ষণে অভিযুক্তদের মধ্যে রয়েছেন দমকলকর্মী, ট্রাকচালক, পুরসভার কাউন্সিলর, তথ্যপ্রযুক্তি কর্মী, কারারক্ষী, চিকিৎসক এবং সাংবাদিকও। ঘটনাটি ফ্রান্সের। দ্য টেলিগ্রাফ-এর প্রতিবেদন অনুযায়ী, অভিযুক্ত স্বামীর নাম ডমিনিক পি। অভিযোগ, স্ত্রীর খাবারে প্রতি রাতে মাদক মিশিয়ে দিতেন। তার পর মাজ়ানে নিজের বাড়িতে ‘অতিথি’দের ডেকে আনতেন। মাদকাসক্ত অবস্থায় ঘুমন্ত স্ত্রীকে ধর্ষণ করাতেন। প্রতিটি ঘটনার ভিডিয়ো করতেন। পুলিশ সেই ভিডিয়োগুলি উদ্ধার করেছে। পুলিশ জানিয়েছে, ২০১১-২০২০ সাল পর্যন্ত এই কাজ করেছেন ডমিনিক। ৫০ বছর আগে ফ্র্যাঙ্কোয়েসকে বিয়ে করেছিলেন ডমিনিক। তাঁদের তিন সন্তান রয়েছে। পুলিশ জানতে পেরেছে ডমিনিক অনলাইনের মাধ্যমে ‘গ্রাহক’ জোগাড় করতেন। ‘গ্রাহক’দের জন্য তামাক এবং সুগন্ধী নিষিদ্ধ ছিল। কারণ এর ঝাঁঝালো গন্ধে স্ত্রীর ঘুম ভেঙে যাওয়ার সম্ভাবনা ছিল। আর সেই সুযোগেই এই কাজগুলি করাতেন ডমিনিক।
নেশার ঘোরে থাকা মহিলাকে ধর্ষণের অভিযোগে ইংল্যান্ডে গ্রেফতার এক ভারতীয় বংশোদ্ভূত ছাত্র। পুলিশ জানিয়েছে, একটি পানশালায় মহিলার সঙ্গে দেখা হয়েছিল যুবকের। পুলিশ সূত্রে জানা গিয়েছে, গত বছর জুন মাসে ২০ বছরের প্রীত ভিকাল ওই মহিলাকে কার্ডিফে নিজের ফ্ল্যাটে নিয়ে এসে ধর্ষণ করেছিলেন। মহিলার অভিযোগের ভিত্তিতে প্রীতকে গ্রেফতার করা হয়েছে। পুলিশ জানিয়েছে, গত জুন মাসে কার্ডিফে একটি পানশালায় গিয়েছিলেন প্রীত। নির্যাতিতাও নিজের বন্ধুদের সঙ্গে সেখানে গিয়েছিলেন। এক পুলিশ আধিকারিক জানিয়েছেন, ওই নির্যাতিতা প্রচুর মদ্যপান করেছিলেন। পানশালার বাইরে বেরিয়েছিলেন একা। তখনই প্রীতের সঙ্গে পরিচয় হয়। একটি ভিডিয়োতে দেখা গিয়েছে, প্রীত প্রথমে ওই মহিলাকে কোলে তুলে নিয়ে যাচ্ছিলেন। পরে কাঁধে তুলে নেন। কার্ডিফ রোড ধরে ওই মহিলাকে নিজের ফ্ল্যাটে নিয়ে যান যুবক, তা-ও ধরা পড়েছে বিভিন্ন সিসি ক্যামেরায়। পানশালার বাইরে সিসি ক্যামেরা থেকে সংগৃহীত ফুটেজে দেখা গিয়েছে, ২০ বছরের প্রীতের কাঁধে ভর দিয়ে হাঁটছেন মহিলা। পুলিশি রিপোর্টে জানানো হয়েছে, বাড়িতে নিয়ে যাওয়ার পর প্রীত ওই মহিলার সঙ্গে নিজের ছবি তুলে বন্ধুদের পাঠান। পুলিশকে মহিলা জানিয়েছেন, এই ঘটনার পর অপরাধবোধে ভুগছিলেন তিনি। ঘুমাতে পারছিলেন না। তার পরেই পুলিশকে জানান। সিসিটিভি ফুটেজ দেখে তিনিই পুলিশকে প্রীতকে ধরতে সাহায্য করেন। পুলিশের তরফে টুইট করে জানানো হয়েছে, কার্ডিফে এক মহিলাকে ধর্ষণের অভিযোগে এক যুবককে গ্রেফতার করা হয়েছে। কার্ডিফে অপরিচিতের এ ভাবে নিগ্রহের ঘটনা ঘটে না। কিন্তু প্রীত ভিকাল বিপজ্জনক। মত্ত এক মহিলার অবস্থার সুযোগ নিয়েছেন, যিনি বন্ধুদের থেকেও বিচ্ছিন্ন হয়েছিলেন।
মামার কন্যাকে ধর্ষণের অভিযোগ উঠল দুই নাবালক তুতো দাদার বিরুদ্ধে। এক জনের বয়স ১৩, অন্য জনের বয়স ১৫। ভয়ঙ্কর এই ঘটনাটি ঘটেছে রাজস্থানের উদয়পুরের অম্বামাতা থানা এলাকায়। সঙ্কটজনক অবস্থায় হাসপাতালে ভর্তি কিশোরী। পুলিশ সূত্রে খবর, পিসির বাড়িতে বেড়াতে গিয়েছিল বছর এগারোর কিশোরী। বাড়ি ফাঁকা থাকার সুযোগ নিয়ে পিসতুতো দুই দাদা কিশোরীকে ধর্ষণ করে বলে অভিযোগ। বাড়ি ফিরে কিশোরীর পিসি তাকে গুরুতর জখম অবস্থায় দেখতে পেয়েই হাসপাতালে নিয়ে যান। চিকিৎসকরা দ্রুত তার অস্ত্রোপচারের ব্যবস্থা করেন। চিকিৎসকদের গোটা ঘটনাটি জানায় কিশোরী। বিষয়টি জানানো হয় কিশোরীর আত্মীয়দেরও। কিশোরীর অভিযোগ, বিষয়টি নিয়ে মুখ খুললে খুন করে দেওয়ারও হুমকি দিয়েছে দাদারা। চিকিৎসকরা জানিয়েছেন, অতিরিক্ত রক্তক্ষরণে কিশোরীর অবস্থা সঙ্কটজনক। কিশোরীর মুখে তার দুই দাদার বিরুদ্ধে অভিযোগ শোনার পর পুলিশে অভিযোগ দায়ের করেন তার অভিভাবকরা। এর পরই দুই নাবালককে আটক করে জিজ্ঞসাবাদ করা হয়। পুলিশ সূত্রে খবর, দুই নাবালককে তাদের হেফাজতে নিয়ে জুভেনাইল হোমে পাঠানো হবে। উদয়রপুরের ডেপুটি পুলিশ সুপার চেতনা ভাট্টি বিষয়টি নিয়ে অত্যন্ত উদ্বেগ প্রকাশ করেছেন। তিনি জানিয়েছেন, ঘটনাটি পুঙ্খানুপুঙ্খ তদন্ত হবে। কিশোরী সুস্থ হলে তার বয়ান নেওয়া হবে। তার পর প্রয়োজনীয় আইনি ব্যবস্থা নেওয়া হবে।
কালিয়াগঞ্জে নাবালিকা ধর্ষণ এবং খুনের ঘটনায় কলকাতা হাই কোর্টের বিচারপতি রাজাশেখর মান্থার সিঙ্গল বেঞ্চের সিট গঠনের নির্দেশে স্থগিতাদেশ জারি করল ডিভিশন বেঞ্চ। মামলার পরবর্তী শুনানি আগামী ২৩ জুলাই। গত এপ্রিল মাসে উত্তর দিনাজপুরের কালিয়াগঞ্জে দ্বাদশ শ্রেণির এক ছাত্রীকে ধর্ষণ করে খুন করার অভিযোগ ওঠে। ছাত্রী মৃত্যুর এই ঘটনায় সিট গঠনের নির্দেশ দিয়েছিল কলকাতা হাই কোর্ট। সেই নির্দেশকে চ্যালেঞ্জ করে প্রধান বিচারপতির ডিভিশন বেঞ্চে মামলা করে রাজ্য। সেই মামলায় বুধবার অ্যাডভোকেট জেনারেল (এজি) প্রধান বিচারপতির বেঞ্চকে জানান, সুপ্রিম কোর্টের নির্দেশ রয়েছে, অত্যন্ত বিরল মামলা ছাড়া এই ভাবে ‘প্রাইভেট’ তদন্তের নির্দেশ দেওয়া যায় না। সিটের সদস্যেরা টিভিতে সাক্ষাৎকার দিচ্ছেন, অভিযোগ জানাচ্ছেন রাজ্যের বিরুদ্ধে। দু’জন অবসরপ্রাপ্ত অফিসারকে এই তদন্তের কাজে লাগানো হয়েছে যা করা যায় না। আদালতে এমনটাই জানিয়েছে রাজ্য।  আদালতে প্রধান বিচারপতি জিজ্ঞাসা করেন, সমস্যা কোথায়? এজি তখন বলেন,  “ময়নাতদন্ত হয়ে গিয়েছে। এফএসএল রিপোর্টের অপেক্ষায় আছি।” প্রধান বিচারপতি তখন বলেন, “যাঁদের সিটের সদস্য করা হয়েছে তাঁরা কারা? তাঁরা টিভিতে সাক্ষাৎকার দিয়ে যাচ্ছেন? তাঁদের পেনশনগুলো ফেরত দিয়ে দিতে নির্দেশ দেব?” এই প্রশ্নোত্তর পর্বের পরেই প্রধান বিচারপতি টি এস শিবজ্ঞানমের বেঞ্চের পর্যবেক্ষণ, সুপ্রিম কোর্টের নির্দেশ রয়েছে, শুধুমাত্র বিরল মামলার ক্ষেত্রেই সিট গঠন করা যায়। শুধুমাত্র সন্দেহের জন্য কোনও বিচারপতি প্রাক্তন অফিসারদের দিয়ে সিট গঠন করতে পারেন না। এর পরেই বিচারপতির মান্থার নির্দেশের উপর স্থগিতাদেশ জারি করে ডিভিশন বেঞ্চ। প্রসঙ্গত, ছাত্রী মৃত্যুর ঘটনায় যে সিট গঠন করা হয়েছিল সেই দলে ছিলেন, বর্তমান আইপিএস দময়ন্তী সেন এবং দুই প্রাক্তন আইপিএস উপেন বিশ্বাস ও পঙ্কজ দত্ত।
বাড়িতে সাত বছরের শারীরিক এবং মানসিক প্রতিবন্ধী মেয়েকে শুইয়ে পাশের মুদিখানার দোকানে গিয়েছিলেন মা। সেই সময়ের মধ্যেই নাবালিকাকে ধর্ষণের অভিযোগ। আশঙ্কাজনক অবস্থায় নাবালিকা হাসপাতালের আইসিইউতে ভর্তি। ঘটনাটি ঘটেছে হায়দরাবাদের সেকেন্দ্রাবাদে। পুলিশ ঘটনার তদন্ত শুরু করেছে। রবিবার, মেয়েকে বাড়িতে রেখে কিছু ক্ষণের জন্য পাশের মুদিখানার দোকানে গিয়েছিলেন মা। ফিরে এসে দেখেন মেয়ে রক্তাক্ত অবস্থায় পড়ে রয়েছে। তা দেখেই সন্দেহ হয় মায়ের। সঙ্গে সঙ্গে প্রতিবন্ধী মেয়েকে তুলে হাসপাতাল নিয়ে আসেন তিনি। জানা গিয়েছে, নাবালিকার মা যখন দোকানে কেনাকাটা করছিলেন, সেই সময় এক ব্যক্তি বাড়িতে ঢুকে শয্যাশায়ী নাবালিকাকে ধর্ষণ করে পালিয়ে যান। মা বাড়ি ফিরে এসে দেখেন, মেয়ে রক্তাক্ত অবস্থায় বিছানায় পড়ে রয়েছে। শরীরে ও অন্তর্বাসে রক্ত দেখে মা বুঝতে পারেন, অঘটন কিছু ঘটেছে! দ্রুত মেয়েকে নিয়ে হাসপাতালে যান তিনি। সেখানেই প্রাথমিক পরীক্ষায় ধর্ষণের ব্যাপারে নিশ্চিত হন মা। কিন্তু একাধিক শারীরিক এবং মানসিক প্রতিবন্ধকতার দরুণ নিজের অবস্থার কথা মাকে কিছুই জানাতে পারেনি নাবালিকা। বর্তমানে আশঙ্কাজনক অবস্থায় হায়দরাবাদের একটি হাসপাতালের আইসিইউতে ভর্তি রয়েছে নাবালিকা। হাসপাতালের পক্ষ থেকেই পুলিশকে খবর দেওয়া হয়। পুলিশ ধর্ষণের ঘটনার তদন্ত শুরু করেছে। স্থানীয়রা জানিয়েছেন, পুলিশ ইতিমধ্যেই নিগৃহীতার বাড়িতে ঘুরে নমুনা সংগ্রহ করে নিয়ে গিয়েছে। ঘুরে গিয়েছেন ফরেন্সিক বিশেষজ্ঞরাও। তবে এখনও পর্যন্ত অভিযুক্তের সন্ধান মেলেনি।
অটোর মধ্যে ১৩ বছরের এক কিশোরীকে ধর্ষণের অভিযোগ উঠল এক যুবকের বিরুদ্ধে। ঘটনাটি উত্তর দিল্লির বুরারি এলাকার। রবিবার এই ঘটনার কথা জানিয়েছে পুলিশ। অভিযুক্ত যুবককে পাকড়াও করেছে পুলিশ। তিনি পেশায় গাড়িচালক। পুলিশ সূত্রে খবর, গত ৮ জুন সন্ধ্যা সাড়ে ৭টা নাগাদ এক বান্ধবীর সঙ্গে বেরিয়েছিল ওই কিশোরী। অভিযুক্তের সঙ্গে কিশোরীর বান্ধবীর পরিচয় ছিল। সেই সূত্রে তাদের অটোয় করে বাড়ি পৌঁছে দেওয়ার কথা বলেছিলেন অভিযুক্ত যুবক। পুলিশ জানিয়েছে, যুবকের সেই প্রস্তাবে প্রথমে রাজি হয়নি কিশোরী এবং তার বান্ধবী। পরে অবশ্য রাজি হয়ে যায়। কিশোরীর বান্ধবীকে তার বাড়ির কাছে নামান অভিযুক্ত। এর পরেই কিশোরীকে বাড়ি পৌঁছে দেওয়ার নাম করে নির্জন এলাকায় অটোটি নিয়ে যান যুবক। সেখানে কিশোরীকে ধর্ষণ করা হয় বলে অভিযোগ। কিশোরীর অভিযোগের ভিত্তিতে যুবকের বিরুদ্ধে ভারতীয় দণ্ডবিধির ৩৭৬ ধারা, ৫০৬ ধারা এবং পকসো আইনে মামলা রুজু করা হয়েছে।
 নাবালিকাকে ধর্ষণের অভিযোগ উঠল গায়কের বিরুদ্ধে। শুধু ধর্ষণ নয়, ধর্ষিতার ছবি সমাজমাধ্যমে ছড়িয়ে দেওয়ার অভিযোগও রয়েছে তাঁর বিরুদ্ধে। অবশেষে গুরুগ্রাম থেকে বিহার পুলিশ গ্রেফতার করল ভোজপুরি গায়ক বাবুল বিহারিকে। পুলিশ সূত্রের খবর, বছর দুয়েক আগে গুরুগ্রামের রাজীব নগর এলাকায় থাকতেন বাবুল। সেখানেই ১৩ বছর বয়সি ১ কিশোরীর সঙ্গে বন্ধুত্ব করেন। তাকে একটি হোটেলের ঘরে নিয়ে যান। সেখানেই ওই নাবালিকাকে ধর্ষণ করেন বলে অভিযোগ। এর পরে বাবুল নাকি ওই কিশোরীর ছবি তোলেন এবং সেটি সমাজমাধ্যমে ছড়িয়ে দেন। যদিও ঘটনাটি নিজের পরিবারকে জানায়নি ওই কিশোরী। দিন কয়েক আগেই ওই গায়ক নিজের ইনস্টাগ্রাম অ্যাকাউন্টে নাবালিকার গোপন ছবি ফাঁস করেন। বিষয়টি জানাজানি হতেই কড়া  পদক্ষেপ করে নির্যাতিতার পরিবার। থানায় অভিযোগ দায়ের করতেই খোঁজ শুরু হয় বাবুলের। গুরুগ্রামে সেক্টর ১৪ থানায় অভিযুক্তের বিরুদ্ধে পকসো আইনে মামলা রুজু করা হয়েছে। এ ছাড়াও আইটি আইনের অধীনেও এফআইআর দায়ের করা হয়েছে। আপাতত গ্রেফতার করা হয় হয়েছে বাবুলকে। তাঁকে আদালতে হাজির করানো হলে বিচারক তাঁকে বিচার বিভাগীয় হেফাজতে পাঠান। (এই খবরটি প্রথম প্রকাশের সময়ে শিরোনামে ধৃত ভোজপুরি সঙ্গীতশিল্পী বাবুল বিহারির পুরো নাম উল্লেখ করা হয়নি। যার ফলে সঙ্গীতশিল্পী তথা পশ্চিমবঙ্গের মন্ত্রী বাবুল সুপ্রিয় প্রভূত বিড়ম্বনায় পড়েছিলেন। অনিচ্ছাকৃত এই ত্রুটির জন্য আমরা বাবুল সুপ্রিয়, তাঁর পরিবার, হিতৈষী ও পরিচিতদের কাছে আন্তরিক ভাবে এবং নিঃশর্তে ক্ষমাপ্রার্থী।)
কিশোরীকে ধর্ষণের অভিযোগে গ্রেফতার করা হল এক ভোজপুরি গায়ককে। কিশোরীর আপত্তিকর ছবি সমাজমাধ্যমে পোস্ট করারও অভিযোগ উঠেছে ওই গায়কের বিরুদ্ধে। ঘটনাটি গুরুগ্রামের। বৃহস্পতিবার অভিযুক্তকে গ্রেফতার করা হয়েছে।  পুলিশ সূত্রে খবর, ধৃত অভিষেক বিহারের বাসিন্দা। ‘বাবুল বিহারী’ নামে ভোজপুরি গায়ক হিসাবে তিনি পরিচিত। তাঁর একটি ইউটিউব চ্যানেল রয়েছে। ২ বছর আগে রাজীব নগর এলাকায় থাকতেন ওই যুবক। সেই সময় কিশোরীর সঙ্গে বন্ধুত্ব হয়েছিল তাঁর। এর পরেই কিশোরীকে নিয়ে একটি হোটেলে গিয়েছিলেন ওই যুবক। সেখানে কিশোরীকে ধর্ষণ করা হয় বলে অভিযোগ। আপত্তিকর অবস্থায় কিশোরীর ছবিও তোলেন বলে অভিযোগ উঠেছে যুবকের বিরুদ্ধে।    সেই ঘটনার পর থেকে যুবকের সঙ্গে দূরত্ব তৈরি করে কিশোরী। কয়েক দিন আগে কিশোরীর ছবি ইনস্টাগ্রামে পোস্ট করেন অভিযুক্ত। তার পরেই বিষয়টি নজরে আসে কিশোরীর পরিবারের। গোটা ঘটনাটি পরিবারকে জানায় সে। বুধবার থানায় অভিযোগ দায়ের করে পরিবার। বৃহস্পতিবার গ্রেফতার করা হয় অভিযুক্তকে।
কালিয়াগঞ্জে নাবালিকা ধর্ষণ এবং খুনের ঘটনায় বিচারপতি রাজাশেখর মান্থার নির্দেশকে চ্যালেঞ্জ করে প্রধান বিচারপতির ডিভিশন বেঞ্চে জোড়া মামলা রাজ্যের। একটি মামলা সিট গঠনকে কেন্দ্র করে। অন্যটি, রাজ্যের স্বরাষ্ট্র সচিবের কাছ থেকে রিপোর্ট তলব নিয়ে। আগামী সোমবার দু’টি মামলার শুনানি। গত এপ্রিল মাসে উত্তর দিনাজপুরের কালিয়াগঞ্জে দ্বাদশ শ্রেণির এক ছাত্রীকে ধর্ষণ করে খুন করার অভিযোগ ওঠে। যা নিয়ে বিক্ষোভ দেখান স্থানীয়রা। অভিযোগ, ওই ছাত্রীর দেহ পুলিশ প্রকাশ্যে টানতে টানতে নিয়ে যায়। এই ঘটনার পর পুলিশকে লক্ষ্য করে ইট ছোড়া হয়। পরে পুলিশের উপর হামলার অভিযোগও ওঠে। আগুন লাগিয়ে দেওয়া হয় থানায়। ছাত্রীর মৃত্যুর এই ঘটনায় সিট গঠনের নির্দেশ দিয়েছিল কলকাতা হাই কোর্ট। ওই বিশেষ তদন্তকারী দলে ছিলেন বর্তমান আইপিএস দময়ন্তী সেন এবং দুই প্রাক্তন আইপিএস উপেন বিশ্বাস ও পঙ্কজ দত্ত। ঘটনাচক্রে, এই তিন জনেরই কোনও না কোনও সময়ে প্রতিষ্ঠান বিরোধিতার ইতিহাস রয়েছে। ফলে প্রশ্ন উঠেছিল, ইচ্ছে করেই কি কালিয়াগঞ্জের ঘটনার তদন্তে এঁদের নিয়োগ করা হল। এই সিটকে সাহায্য না করার অভিযোগ উঠেছে রাজ্যপুলিশের বিরুদ্ধে। যা শুনে বৃহস্পতিবার অসন্তোষ প্রকাশ করেন বিচারপতি মান্থা। বৃহস্পতিবার বিচারপতিকে বলতে শোনা যায়, ‘‘সিটকে পুলিশ সাহায্য করছে না বলে অভিযোগ উঠছে। ফলে বলতে হচ্ছে, রাজ্য নিজেই নিজের বিপদ ডেকে আনছে। সিট যাতে কাজ করতে না পারে সেই চেষ্টা করছে রাজ্য। এ বার কি সিবিআইকে তদন্তভার দিলে ভাল হবে?’’ এই ধর্ষণের ঘটনায় রাজ্যের রিপোর্ট তলব করেছিলেন কলকাতা হাই কোর্টের বিচারপতি মান্থা। তিনি জানিয়েছিলেন, এই বিষয়ে রাজ্য প্রশাসন কী কী পদক্ষেপ করেছে, তা বিস্তারিত ভাবে আদালতকে জানাতে হবে। ময়নাতদন্তের ভিডিয়োগ্রাফি সংরক্ষণ করে রাখতে হবে বলে নির্দেশও দিয়েছিল হাই কোর্ট। বিচারপতি মান্থার এই দুই নির্দেশকে চ্যালেঞ্জ করেই হাই কোর্টে জোড়া মামলা করল রাজ্য সরকার।
গণধর্ষণে মৃত্যু হল ১৩ বছরের এক কিশোরীর। উত্তরপ্রদেশের বস্তি জেলার ঘটনা। এই ঘটনায় অভিযোগ উঠেছে এক বিজেপি নেতা, এক নাবালক-সহ তিন জনের বিরুদ্ধে। বিজেপি নেতার বিরুদ্ধে অভিযোগ ওঠার পরই বস্তি জেলার দলীয় প্রধান তাঁকে দল থেকে বহিষ্কার করেছেন। পুলিশ সূত্রে খবর, যাঁদের বিরুদ্ধে ধর্ষণের অভিযোগ উঠেছে, তাঁদের মধ্যে এক জনের বয়স ১৪, বাকি দুই অভিযুক্তের বয়স ২৩ এবং ২৪। তিন অভিযুক্তকেই গ্রেফতার করেছে পুলিশ। কিশোরীর বাবা পুলিশকে জানিয়েছেন, দোকান থেকে ফেরার পথে তাঁর কন্যাকে অপহরণ করা হয়। তার পর গণধর্ষণ করে কিশোরীর দেহ একটি নির্জন জায়গায় ফেলে গিয়েছিলেন অভিযুক্তরা। কিশোরীর বাবার কথায়, “বাজার থেকে ফেরার পথে মেয়েকে তুলে নিয়ে যায় তিন জন। একটি পরিত্যক্ত স্কুলে নিয়ে গিয়ে ধর্ষণ করে। তার পর তার দেহ নির্জন জায়গায় ফেলে রেখে পালায় তারা।” কিশোরীর মায়ের দাবি, অভিযুক্তদের মধ্যে এক জন আবার খবর দেন যে, তাঁদের কন্যা একটি স্কুলের পাশে অচৈতন্য হয়ে পড়ে আছে। তার পরই ঘটনাস্থলে গিয়ে তাঁরা কন্যাকে উদ্ধার করেন। কিন্তু তত ক্ষণে কিশোরীর মৃত্যু হয়েছিল। কিশোরীর পরিবারের অভিযোগ, অভিযুক্তদের মধ্যে এক জন বিজেপি নেতা হওয়ায়, তাঁর বিরুদ্ধে পদক্ষেপ করছে না পুলিশ। যদিও বস্তির পুলিশ সুপার গোপালকৃষ্ণ চৌধরি জানিয়েছেন, ওই ঘটনার চার ঘণ্টার মধ্যে এক অভিযুক্তকে গ্রেফতার করা হয়। ৩৬ ঘণ্টার মধ্যে সব অভিযুক্তকেই গ্রেফতার করা হয়েছে। অভিযুক্তদের বিরুদ্ধে খুন এবং পকসো আইনে মামলা রুজু করা হয়েছে।
মেয়ে এবং নাতি বাইরে ছিলেন। ওই সময় ঘরে ঢুকে এক অন্ধ মহিলাকে ধর্ষণ করেন তাঁরই এক পরিচিত। হাসপাতাল থেকে ছাড়া পেয়ে বাড়িতে ফিরেছিলেন নির্যাতিতা। কিন্তু নিজের ঘরে ঢুকে কীটনাশক খেয়ে আত্মহত্যা করলেন তিনি। কর্নাটকের মাইসুরুর এই ঘটনায় তদন্ত শুরু করেছে পুলিশ। পুলিশ সূত্রে খবর, গত ৩০ মে কর্নাটকের বিজয়নগর জেলায় এক ৫৮ বছর বয়সি মহিলাকে ধর্ষণের অভিযোগ ওঠে। মেয়ে এবং নাতির সঙ্গে থাকতেন ওই মহিলা। পুলিশ জানায়, নিজের বাড়িতে ছিলেন নির্যাতিতা। সেই সময় ওই বাড়িতে আসেন এক যুবক। তিনি নির্যাতিতার পরিবারের পরিচিত। কিন্তু বাড়িতে কেউ না থাকার সুযোগে তিনি ওই অন্ধ মহিলাকে ধর্ষণ করেন বলে অভিযোগ। মেয়ে বাড়িতে ফিরে মাকে অসংলগ্ন অবস্থায় দেখে থানায় যান। তদন্তে নেমে পুলিশ জানতে পারেন ওই মহিলাকে ধর্ষণ করা হয়েছে। নির্যাতিতার বয়ান শোনার পর তাঁর মেডিক্যাল পরীক্ষার জন্য স্থানীয় হাসপাতালে ভর্তি করানো হয়। মেডিক্যাল পরীক্ষার পর চিকিৎসকেরা জানান, মহিলাকে ধর্ষণই করা হয়েছে। এর পর মামলা দায়ের করে পুলিশ। তদন্তে নেমে ৩১ বছরের এক যুবককে অভিযুক্ত করা হয়েছে। পুলিশ জানতে পারে, নির্যাতিতার মেয়ে এবং নাতি একটি বিয়েবাড়িতে গিয়েছে জেনেই ওই বাড়িতে যান অভিযুক্ত। ধর্ষণের পর তিনি পালিয়ে যান। নির্যাতিতার কাছে বর্ণনা পেয়ে অভিযুক্তকে চিহ্নিত করা হয়েছে। তাঁর খোঁজ শুরু করেছে পুলিশ। এর মধ্যে শুক্রবার নির্যাতিতাকে হাসপাতাল থেকে ছেড়ে দেওয়া হয়। কিন্তু বাড়িতে ফিরেই তিনি আত্মহত্যা করেন।
তরুণীকে মাদক খাইয়ে ধর্ষণের অভিযোগ উঠল যুবকের বিরুদ্ধে। ধর্ষণের পর তাকে রাস্তাতেই ফেলে রেখে চলে গিয়েছিলেন অভিযুক্ত। পুলিশ তাঁর খোঁজ করছে। ঘটনাটি কেরলের কোঝিকোড়ের। পুলিশ জানিয়েছে, গত ৩০ মে ১৯ বছর বয়সি এক তরুণীকে ধর্ষণ করা হয়। ধর্ষণের আগে তাঁকে মাদক খাইয়ে অচেতন করে দেওয়া হয়েছিল বলে অভিযোগ। শুক্রবার সেই ঘটনার কথা প্রকাশ্যে এনেছে পুলিশ। তারা জানিয়েছে, নির্যাতিতার বয়ান রেকর্ড করার পর ঘটনার তদন্ত শুরু হয়েছে। অভিযুক্তকে ইতিমধ্যে চিহ্নিতও করা হয়েছে। দ্রুত তাঁকে গ্রেফতার করা হবে, আশ্বাস দিয়েছে পুলিশ। এই ঘটনার সঙ্গে অন্য কেউ জড়িত কি না, তা-ও খতিয়ে দেখা হচ্ছে। পুলিশ সূত্রে খবর, তরুণী কলেজপড়ুয়া। কলেজেরই হস্টেলে থাকতেন। হস্টেল থেকে বেরিয়ে যাওয়ার পর তিনি বাড়ি ফেরেননি বলে অভিযোগ। একই সঙ্গে কলেজেও তরুণী অনুপস্থিত ছিলেন। কর্তৃপক্ষ তাঁর অনুপস্থিতির খবর দেন পরিবারকে। তার পরেই তরুণীর বাবা-মা পুলিশের দ্বারস্থ হন এবং থানায় নিখোঁজ ডায়েরি করেন। ৩০ মে থেকে তরুণী নিখোঁজ ছিলেন। কোঝিকোড়ের রাস্তায় তাঁকে পাওয়া যায় ১ জুন। তাঁকে উদ্ধার করে হাসপাতালে নিয়ে যাওয়া হয়। চিকিৎসকেরা জানান, তরুণীকে যৌন হেনস্থা করা হয়েছে। তার পর পুলিশ তরুণীর বয়ানের ভিত্তিতে মামলা রুজু করে। পুলিশকে তরুণী জানিয়েছেন, ওয়েনাড়ে এক যুবক তাঁকে মাদক দেন। তার পর একাধিক জায়গায় নিয়ে যান। ওই যুবকই তাঁকে ধর্ষণ করেছেন বলে দাবি তরুণীর। পুলিশ গোটা বিষয়টি খতিয়ে দেখছে।
প্রায় দেড়-দু’বছর আগে তাঁকে ধর্ষণ করেছিলেন রাঁচীর এক মডেলিং সংস্থার মালিক। রাঁচী ছেড়ে মুম্বইয়ে চলে এলেও আপত্তিকর ছবি দেখিয়ে তাঁকে ক্রমাগত ব্ল্যাকমেল করে চলেছেন। এমনকি, তাঁকে বিয়ে করার জন্য চাপ সৃষ্টি করছেন। এই অভিযোগে ওই মডেলিং সংস্থার মালিকের বিরুদ্ধে মুম্বই পুলিশের দ্বারস্থ হয়েছেন ওই মডেল। যদিও অভিযুক্তের পাল্টা দাবি, খ্যাতির লোভেই তাঁকে বদনাম করার চেষ্টা করছেন ওই তরুণী। মুম্বই পুলিশের ডিসিপি কৃষ্ণকান্ত উপাধ্যায় জানিয়েছেন, ২৮ মে ওই মডেলের বয়ান রেকর্ড করেছে ভারসোভা থানা। ডিসিপি বলেন, ‘‘ওই থানায় এফআইআর করলেও যে হেতু ঘটনাটি রাঁচীতে হয়েছে বলে অভিযোগ, সে জন্য মামলাটি ওই শহরের পুলিশের কাছে হস্তান্তর করা হয়েছে। অভিযুক্তের বিরুদ্ধে ভারতীয় দণ্ডবিধির ৩৭৬(২)(এন), ৩২৮, ৫০৪, ৫০৬ এবং ৩২৩ ধারায় মামলা রুজু করেছে ভারসোভা থানা। মঙ্গলবার এই অভিযোগ নথিভুক্ত করেছে রাঁচী পুলিশ। এ বার থেকে মুম্বই পুলিশের বদলে তারাই এই অভিযোগের তদন্ত করবে।’’ এই অভিযোগ খণ্ডন করে সমাজমাধ্যমে একটি ভিডিয়ো পোস্ট করেছেন ওই ব্যক্তি। তাঁর পাল্টা দাবি, ওই মডেলের সঙ্গে পেশাগত ছাড়া অন্য কোনও সম্পর্ক নেই। নাম কামাতেই এ ভাবে তাঁকে অপমান করছেন ওই তরুণী। পুলিশের কাছে মডেল জানিয়েছেন, ২০২০ সালে রাঁচীর ওই মডেলিং সংস্থায় যোগ দেন তিনি। সে সময় তাঁর সঙ্গে যেচে আলাপ করেছিলেন সংস্থার মালিক। অভিযোগ, প্রথম আলাপের সময় নিজের ভুয়ো পরিচয় দিয়েছিলেন ওই ব্যক্তি। প্রায় দেড়-দু’বছর আগে মাদক মেশানো পানীয় খাইয়ে তাঁকে ধর্ষণ করেন অভিযুক্ত। স্থানীয় টেলিভিশন চ্যানেলে সাক্ষাৎকারে ওই মডেলের অভিযোগ, তাঁর আপত্তিকর ছবি তুলে সেগুলির মাধ্যমে ক্রমাগত ব্ল্যাকমেল করছেন অভিযুক্ত। এমনকি, তাঁকে বিয়ের জন্য চাপ দিচ্ছেন। মুম্বইয়ে চলে এলেও তাঁকে এবং তাঁর পরিবারের সদস্যদের হুমকি দিচ্ছেন ওই ব্যক্তি।
উত্তরপ্রদেশের গোরক্ষপুরের এক ১১ বছরের নাবালিকাকে আটকে রেখে দু’বছর ধরে ধর্ষণের অভিযোগে মহারাষ্ট্রের লাতুর থেকে গ্রেফতার এক যুবক। ফেসবুকে দু’জনের বন্ধুত্ব হয়েছিল। তার পরে নাবালিকাকে মহারাষ্ট্রে ডেকে এনে দু’বছর ধরে এই কাণ্ড ঘটান অভিযুক্ত। ২০২১-এর ২৪ ডিসেম্বর গোরক্ষপুরে নাবালিকা নিখোঁজের অভিযোগ দায়ের হয়। বাড়ির লোকেরা নাবালিকার ঘরে তল্লাশি চালিয়ে দু’টি মোবাইল নম্বর খুঁজে পান। তার একটি নম্বরে ফোন করা হয় নাবালিকার বাড়ি থেকে। পরিবারের দাবি, ফোন ধরেন এক যুবক। নিজেকে হায়দরাবাদের শেখ বলে পরিচয় দিয়ে তিনি জানান, নাবালিকা তাঁর সঙ্গেই রয়েছেন এবং সে আর বাড়ি ফিরতে চায় না। তাই পরিবারের লোকেদের নাবালিকাকে ফিরে পাওয়ার আশা ছেড়ে দিতেও বলা হয় ফোনে। এর পরেই বাড়ির লোকের অভিযোগের ভিত্তিতে অপহরণের মামলা রুজু করে তদন্তে নামে পুলিশ। ওই মোবাইল নম্বরের লোকেশন ট্র্যাক করে দেখা যায়, মহারাষ্ট্রের লাতুর থেকে নম্বরটি ব্যবহার করা হচ্ছে। সেই অনুযায়ী পুলিশ মহারাষ্ট্রে গিয়ে অভিযুক্ত যুবককে গ্রেফতার করে। জেরা করে পুলিশ জানতে পেরেছে, অভিযুক্ত প্রথমে গোরক্ষপুরে থাকতেন। সেখানেই ফেসবুকের সূত্র ধরে নাবালিকার সঙ্গে তাঁর পরিচয়। ক্রমশ সেই পরিচয় গড়ায় শারীরিক সম্পর্কে। এই সম্পর্কের দোহাই দিয়েই যুবক নাবালিকাকে লাতুরে ডেকে আনেন। অভিযুক্ত পুলিশের কাছে কবুল করেছেন, গত দু’বছর ধরে নাবালিকাকে বাড়িতে আটকে রেখে ধর্ষণ করে গিয়েছেন তিনি। উত্তরপ্রদেশ পুলিশ ধৃতকে ট্রানজিট রিমান্ডে গোরক্ষপুর নিয়ে গিয়েছে। তাঁর বিরুদ্ধে পকসো আইনে মামলা দায়ের করা হয়েছে।
তরুণীকে লাগাতার ধর্ষণ! সন্তান প্রসবের পর শিশুকে বিক্রি করে দেওয়ার অভিযোগে দুই মহিলা-সহ সাত জনকে গ্রেফতার করল বালি থানার পুলিশ। উদ্ধার করা হয়েছে মাস দেড়েকের শিশুটিকেও। চলছে তদন্ত। ধৃতদের জেরা করছে পুলিশ। পুলিশ সূত্রে জানা গিয়েছে, বালির বাসিন্দা ওই তরুণী বেলুড়ে এক জনের বাড়িতে সেলাইয়ের কাজ করতেন। তরুণীর অভিযোগ, সেখানে বাড়িমালিক এবং তাঁর পরিচিত এক বৃদ্ধ ধর্ষণ করতেন তাঁকে। এর ফলে অন্ত্বঃসত্ত্বা হয়ে পড়েন ওই মহিলা। তরুণীর আরও দাবি, এর পর ওই দু’জন তাঁকে সালকিয়ার একটি বেসরকারি হাসপাতালে ভর্তি করান। অভিযোগ, সন্তান জন্মের পর দুই অভিযুক্ত ক্রমাগত শিশুটিকে লেকটাউনেরএক দম্পতির কাছে বিক্রি করার জন্য চাপ দিতে থাকেন। কিন্তু তরুণী তাতে রাজি হননি। পুলিশ সূত্রে জানা গিয়েছে, সন্তানকে নিয়ে আত্মীয়ের বাড়িতে যাওয়ার সময় দুই অভিযুক্ত এবং লেকটাউনের ওই দম্পতি তরুণীর পথ আটকে তাঁর সন্তানকে কেড়ে নেয়। এর পর বালি থানায় অভিযোগ দায়ের করেন ওই তরুণী। এর পর বালি থানা, গোলাবাড়ি থানা এবং মালিপাঁচঘড়া থানার পুলিশ মিলিত ভাবে অভিযান চালিয়ে বুধবার মালিপাঁচঘড়া এলাকার এক নিঃসন্তান দম্পতির থেকে তরুণীর শিশুকে উদ্ধার করে। পুলিশ সূত্রে জানা গিয়েছে, লেকটাউনের দম্পতি তরুণীর শিশুকে মালিপাঁচঘড়ার দম্পতির কাছে বিক্রি করে দিয়েছিলেন। হাওড়া সিটি পুলিশের ডি সি (নর্থ) অনুপম সিংহ  জানিয়েছেন, ওই ঘটনায় সাত জনকে গ্রেফতার করা হয়েছে। এই ঘটনায় শিশুপাচার চক্রের সঙ্গে ধৃতদের কোনও যোগ আছে কি না তাও খতিয়ে দেখা হচ্ছে।
২০২১ সালের ১৪ জুন চার জন ব্যক্তির বিরুদ্ধে ধর্ষণ এবং হত্যা করার চেষ্টার অভিযোগ করেন বাংলাদেশের অভিনেত্রী পরীমণি। সেই মামলা এখনও চলছে। মামলায় অভিযুক্ত ঢাকা বোট ক্লাবের সভাপতি নাসির ইউ মাহমুদ এবং তাঁর দুই সহযোগী তুহিন সিদ্দিকী অমি, শহিদুল আলমের বিরুদ্ধে সাক্ষী দিয়ে আদালতে উপস্থিত হওয়ার কথা ছিল পরীমণির। কিন্তু আদালতে হাজিরা দিলেন না নায়িকা। মঙ্গলবার ২৩ মে সাক্ষী দেওয়ার তারিখ ধার্য করেছিল আদালত। কিন্তু সেই তারিখ আবারও পিছিয়ে গেল। নায়িকাকে সময় দিয়েছে ট্রাইবুনাল।  ২৪ জুলাই পরবর্তী তারিখ ধার্য করেছেন বিচারক শাহিনা হক সিদ্দিকা। ২০২২ সালের ২৯ নভেম্বর মাসে তিনি ঢাকার নারী ও শিশু নির্যাতন দমন ট্রাইবুনাল-৯-এ হাজির হয়ে তিন জনের বিরুদ্ধে সাক্ষী দেন। পরীমণির আইনজীবী নীলাঞ্জনা সুরভী বলেন, “পরীমণি শারীরিক অসুস্থতার কারণে হাজির হতে পারেননি। এই কারণে ট্রাইবুনাল সময় দিয়েছেন। ” ২০২২ সালের ১৮ মে নাসিরসহ তিন জনের বিরুদ্ধে একই ট্রাইবুনাল অভিযোগ গঠিত হয়েছিল।  ২০২১ সালের ৬ সেপ্টেম্বর মামলার তদন্তকারী কর্মকর্তা ও সাভার মডেস থানার ভারপ্রাপ্ত কর্মকর্তা কামাল হোসেন ঢাকার চিফ জুডিশিয়াল ম্যাজিস্ট্রেট আদালতে অভিযোগপত্র জমা দেন। পরীমণিকে নিয়ে চর্চার শেষ নেই। কয়েক দিন ধরেই বেশ অসুস্থ নায়িকা। ফেসবুকে পোস্ট করে সে কথা সবাইকে জানিয়েছিলেন অভিনেত্রী। মাকে ছেড়ে থাকতে খানিকটা কষ্ট হচ্ছিল ছেলে রাজ্যর। শেষে মায়ের সঙ্গেই হাসপাতালে কাটিয়েছে ছেলে রাজ্য। কয়েক দিন হল হাসপাতাল থেকে বাড়ি ফিরেছেন নায়িকা। ধীরে ধীরে সুস্থ হচ্ছেন তিনি।
আম কুড়োতে গিয়ে ধর্ষিতা হলেন এক বধূ। ঘটনায় এক অভিযুক্তকে গ্রেফতার করল দক্ষিণ ২৪ পরগনার বারুইপুর থানার পুলিশ। মঙ্গলবার ধৃতকে বারুইপুর আদালতে তোলা হলে বিচারক তাঁকে ১৪ দিনের পুলিশি হেফাজতের নির্দেশ দেন। সোমবার সন্ধ্যায় কালবৈশাখী ঝড় হয় দক্ষিণ ২৪ পরগনা-সহ দক্ষিণবঙ্গের বিভিন্ন জেলায়। মঙ্গলবার দুপুরে ঝড়ে পড়ে যাওয়া আম কুড়োতে যান বারুইপুরের এক বধূ। অভিযোগ, ওই সময় তাঁর পিছু নেন প্রতিবেশী এক যুবক। নির্জন দুপুরে আমবাগানে কেউ না থাকার সুযোগে বধূকে তিনি ধর্ষণ করেন বলেন অভিযোগ। নির্যাতিতার অভিযোগের ভিত্তিতে যুবককে গ্রেফতার করে বারুইপুর থানার পুলিশ। পুলিশ সূত্রে খবর, ঝড়ে এলাকায় একটি আমবাগানে আম কুড়োতে যান নির্যাতিতা। তাঁকে আমবাগানের দিকে একা যেতে দেখেই পিছু নেন অভিযুক্ত। মহিলার অভিযোগের পর বারুইপুর মহকুমা হাসপাতালে তাঁর শারীরিক পরীক্ষা করা হয়। ঘটনার তদন্তে নেমে এক জনকে গ্রেফতার করা হয়েছে। ধৃতের নাম তপন ওরফে তুফান সর্দার। তাঁর বিরুদ্ধে ভারতীয় দণ্ডবিধির ৩৭৬ ধারায় মামলা রুজু হয়েছে। মঙ্গলবারই তাঁকে বারুইপুর মহকুমা আদালতে পেশ করা হয়। এ নিয়ে বারুইপুরের এসডিপিও অতীশ বিশ্বাস বলেন, ‘‘নির্যাতিতার অভিযোগের ভিত্তিতে ঘটনার তদন্ত করছে পুলিশ। ইতিমধ্যে অভিযুক্তকে গ্রেফতার করা হয়েছে।’’
আট মাসের এক অন্তঃসত্ত্বাকে নিজের বাড়িতে একা পেয়ে ধর্ষণ করলেন তাঁর নিকটাত্মীয়। এমনই অভিযোগ করেছেন ওই মহিলার স্বামী। তাঁর অভিযোগ, দিন দশেক আগে মধ্যপ্রদেশের ভোপালে তাঁদের এক নিকটাত্মীয়ের বাড়িতে গিয়েছিলেন স্ত্রী। সে সময় ফাঁকা বাড়িতে তাঁকে ধর্ষণ করেন অভিযুক্ত। বিষয়টি যাতে জানাজানি না হয়, সে জন্য তাঁদের খুনের হুমকিও দিয়েছেন তিনি। অভিযুক্তের বিরুদ্ধে ধর্ষণের অভিযোগে মামলা রুজু করা হয়েছে বলে শনিবার জানিয়েছে ভোপাল পুলিশ। পুলিশ সূত্রে খবর, ৩৫ বছরের ওই অন্তঃসত্ত্বা আদতে রাজস্থানের বাসিন্দা। তবে স্বামীর সঙ্গে ভোপালের বেরাসিয়া এলাকায় থাকেন। তাঁদের সঙ্গে ভোপালে এসেছিলেন ওই নিকটাত্মীয় এবং তাঁর স্ত্রী। অভিযোগ, ৪ মে তাঁদের বাড়িতে গিয়েছিলেন অন্তঃসত্ত্বা। সে সময় স্ত্রী কোনও কাজে বাড়ির বাইরে গেলে তাঁকে একা পেয়ে ধর্ষণ করেন ওই আত্মীয়। ঘটনার সময় দিনমজুরির কাজে গুনা এলাকায় ছিলেন অন্তঃসত্ত্বার স্বামী। দিন দুয়েক পরে স্বামীর কাছে গিয়ে সব কথা বলেন মহিলা। ওই আত্মীয়ের বাড়িতে গেলে তাঁদের খুনের হুমকি দেওয়া হয়েছে বলেও অভিযোগ। বৃহস্পতিবার বেরাসিয়া থানায় অভিযোগ করেছেন মহিলার স্বামী। অভিযুক্তের বিরুদ্ধে ধর্ষণের অভিযোগ মামলা রুজু করা হয়েছে বলে জানিয়েছেন থানার দায়িত্বপ্রাপ্ত আধিকারিক দিলীপ জায়সওয়াল।
আত্মীয়দের সঙ্গে মেলা দেখতে শহরে গিয়ে ফেসবুকের এক বন্ধুর সঙ্গে দেখা করেছিল ত্রিপুরার দুই জনজাতি কিশোরী। অভিযোগ, মেলার ময়দান থেকে রাতে জঙ্গলে নিয়ে গিয়ে তাদের একে একে ধর্ষণ করেন ওই বন্ধু এবং তাঁর ৮ সঙ্গী। ভোরে কিশোরীদের শহরে পৌঁছে দিয়ে পালিয়ে যান তাঁরা। এই অভিযোগে পুলিশের দ্বারস্থ হলে ওই বন্ধুকে গ্রেফতার করা হয়। বাকিরা পলাতক বলে শুক্রবার পুলিশ সূত্রে খবর। এই ঘটনায় দোষীদের উপযুক্ত শাস্তির দাবিকে সরব হয়েছে ত্রিপুরার মহিলা কমিশন। পুলিশ সূত্রে খবর, বুধবার আত্মীয়স্বজনদের সঙ্গে ‘বৈশাখী মেলা’ দেখতে অমরপুর শহরে গিয়েছিল দুই কিশোরী। ১৬-১৭ বছরের ওই কিশোরীরা গোমতী জেলার বাসিন্দা। মেলার ময়দানে ১৯ বছরের এক যুবকের সঙ্গে দেখা করে তারা। ফেসবুকের মাধ্যমে তাঁর সঙ্গে পরিচয় হয়েছিল এক কিশোরীর। অভিযোগ, ওই কিশোরীদের প্রলোভন দেখিয়ে স্কুটারে করে চেচুয়া এলাকায় রবার গাছের জঙ্গলে নিয়ে যান তিনি। সেখানে আগে থেকেই অপেক্ষা করছিলেন তাঁর পরিচিত ৮ যুবক। বুধবার রাতে সেখানে ওই কিশোরীদের গণধর্ষণ করেন ফেসবুকের বন্ধু-সহ তাঁর সঙ্গীরা। এর পর ভোরে আবার অমরপুর শহরে কিশোরীদের নিয়ে যান তাঁরা। ভোরেই বীরগঞ্জ থানায় অভিযোগ করে কিশোরীরা। বৃহস্পতিবার ওই বন্ধুকে গ্রেফতার করে পুলিশ। ত্রিপুরার এআইজি জ্যোতিষ্মান দাস চৌধুরী সংবাদমাধ্যমের কাছে বলেন, ‘‘গণধর্ষণে মূল অভিযুক্তকে পাকড়াও করা গেলেও বাকি ৮ অভিযুক্ত পলাতক।’’ তদন্তের অঙ্গ হিসাবে ওই কিশোরীদের মেডিক্যাল পরীক্ষা করানো হবে বলে জানিয়েছেন তিনি। জনজাতিভুক্ত কিশোরীদের গণধর্ষণে জড়িতদের বিরুদ্ধে প্রশাসনের কড়া পদক্ষেপের দাবিতে সরব হয়েছেন ত্রিপুরা মহিলা কমিশনের চেয়ারপার্সন বর্ণালী গোস্বামী।
২০০৮ থেকে ২০১৫ সাল, ৭ বছরে ৩০টি শিশুকে যৌন হেনস্থা এবং খুনের অভিযোগ উঠেছে দিল্লির বাসিন্দা রবীন্দ্র কুমারের বিরুদ্ধে। ‘শিকারের’ জন্য কখনও কখনও সে মাঝরাতে হাঁটা দিত ৪০ কিলোমিটার পর্যন্ত। একটি খুন এবং শিশুকে যৌন নিপীড়ন মামলায় দোষী সাব্যস্ত হওয়া যুবকের কাণ্ড দেখে চমকে উঠেছেন তদন্তকারীরাও। —প্রতীকী চিত্র।
অভিনয়ে নামানোর প্রতিশ্রুতি দিয়ে এক নাবালিকাকে স্টুডিয়োয় ডেকে তার অশালীন ছবি তোলা এবং পরবর্তী কালে সেই ছবি সমাজমাধ্যমে ছড়িয়ে দেওয়ার ভয় দেখিয়ে তাকে ধর্ষণের অভিযোগে এক যুবককে গ্রেফতার করেছে রিজেন্ট পার্ক থানার পুলিশ। ধৃতের নাম শুভজিৎ চৌধুরী। তার বিরুদ্ধে পকসো আইনে মামলা রুজু করা হয়েছে।  ওই নাবালিকার মা লিখিত অভিযোগে পুলিশকে জানিয়েছেন, কয়েক সপ্তাহ আগে শুভজিতের সঙ্গে পরিচয় হয় তাঁর মেয়ের। দিনকয়েক আগে ওই কিশোরীকে অভিনয়ে নামানোর আশ্বাস দেয় অভিযুক্ত। এর পরে সেই সূত্রে ফোটোশুটের জন্য কিশোরীকে রিজেন্ট পার্কের একটি স্টুডিয়োয় ডাকে সে। মেয়েটির মা জানিয়েছেন, গত ২৬ এপ্রিল তিনি এবং তাঁর স্বামী মেয়েকে রিজেন্ট পার্কের ওই স্টুডিয়োয় নিয়ে যান। তার পরেও একাধিক দিন ওই নাবালিকাকে রিজেন্ট পার্কের স্টুডিয়োয় ডেকে নিয়ে যাওয়া হয়েছিল বলে জেনেছে পুলিশ। সেখানে তার অজানতেই একাধিক অশালীন ছবি তোলা হয় বলে অভিযোগ। প্রাথমিক তদন্তে পুলিশ জানতে পেরেছে, গত ৬ মে ওই নাবালিকাকে আবার ফোন করে স্টুডিয়োয় ডাকে অভিযুক্ত শুভজিৎ। তার পরে ওই অশ্লীল ছবি সমাজমাধ্যমে ছড়িয়ে দেওয়ার ভয় দেখিয়ে তাকে সে ধর্ষণ করে বলে অভিযোগ। গোটাঘটনাটি বাড়িতে জানালে মেয়েটির পরিবারকে দেখে নেওয়া হবে বলেও হুমকি দেওয়া হয়। ওই রাতে বাড়ি ফিরে অসুস্থ হয়ে পড়ে মেয়েটি। তখনই পুরো ঘটনাটি জানতে পারেন তার মা-বাবা। এর পরেই রবিবার হরিদেবপুর থানার দ্বারস্থ হন নাবালিকার মা। পরিবারের দাবি, এই ঘটনায় আরও এক যুবক জড়িত। অভিযোগ দায়েরের পরে হরিদেবপুর থানার তরফে ‘জ়িরো এফআইআর’ করে সেটি রিজেন্ট পার্ক থানায় পাঠিয়ে দেওয়া হয়। তদন্তে নেমে রবিবারই শুভজিৎকে গ্রেফতার করে পুলিশ। ওই নাবালিকার ডাক্তারি পরীক্ষা করা হয়েছে। এই ঘটনায় অভিযুক্ত আর এক জনের খোঁজ চলছে বলে জানা গিয়েছে। ধৃত শুভজিৎকেসোমবার আলিপুর আদালতে হাজির করা হলে বিচারক তাকে আগামী ১৫ মে পর্যন্ত পুলিশি হেফাজতে রাখার নির্দেশ দেন।
বছর কয়েক আগে বেড়াতে এসে আগরার একটি হোমস্টে-তে উঠেছিলেন আমেরিকার এক বৃদ্ধা। কিছু দিনের মধ্যেই ওই হোমস্টে-র মালিকের সঙ্গে তাঁর বন্ধুত্ব হয়। সে বন্ধুত্ব গড়ায় প্রেমের সম্পর্কে। এর পর তাঁকে বিয়ের প্রতিশ্রুতি দিয়ে একাধিক বার শারীরিক সম্পর্ক গড়েন হোমস্টে-র মালিক। পরে তিনি জানতে পারেন, অন্য সম্পর্কে রয়েছেন ওই যুবক। আগরার ওই যুবকের বিরুদ্ধে বিয়ের প্রতিশ্রুতি দিয়ে ধর্ষণের অভিযোগে দিল্লির বিবেক বিহার থানার দ্বারস্থ হয়েছেন ওই বৃদ্ধা। তার ভিত্তিতে অভিযুক্ত যুবককে গ্রেফতার করেছে পুলিশ। বিবেক বিহার থানার এক শীর্ষকর্তা জানিয়েছেন, ৬২ বছরের ওই বৃদ্ধা জানিয়েছেন, ২০১৭ সালে ভারতে বেড়াতে এসে আগরার একটি হোমস্টে-তে ঘরভাড়া নিয়েছিলেন। হোমস্টে-র মালিকের বিরুদ্ধে তাঁর অভিযোগ, ৩২ বছরের ওই যুবকের সঙ্গে তাঁর আলাপ-পরিচয় কিছু দিনের মধ্যেই প্রেমের সম্পর্কে গড়িয়েছিল। একসঙ্গে ঘোরাফেরাও শুরু করেছিলেন তাঁরা। তাঁদের মধ্যে শারীরিক সম্পর্ক হয়েছিল। ওই যুবকের টানেই বার বার এ দেশে পা রেখেছেন তিনি। তাঁকে অমৃতসর-সহ নানা জায়গায় নিয়ে গিয়েছিলেন অভিযুক্ত। তাঁদের এই সম্পর্কের বিষয়ে যুবকের পরিবারও জানত। এমনকি, তাঁকে বিয়ের প্রতিশ্রুতিও দিয়েছিলেন ওই যুবক। তবে সম্প্রতি জানতে পারেন যে, তিনি প্রতারণার শিকার। এর পরেই পুলিশের কাছে নালিশ করেছেন। ৪ মে বৃদ্ধার অভিযোগের ভিত্তিতে এফআইআর করেছে বিবেক বিহার থানার পুলিশ। শনিবার অভিযুক্তকে গ্রেফতার করা হয়েছে। থানার এক আধিকারিক বলেন, ‘‘বৃদ্ধার অভিযোগের ভিত্তিতে তদন্তের পর ওই যুবকের বিরুদ্ধে ভারতীয় দণ্ডবিধির ৩৭৬ ধারায় ধর্ষণের অভিযোগে মামলা রুজু করা হয়েছে।’’ ধৃতের বিরুদ্ধে ভারতীয় দণ্ডবিধির ৩২৮ ধারাও যুক্ত করা হয়েছে বলে জানিয়েছেন ওই পুলিশকর্তা।
পরিবারের সদস্যদের অনুপস্থিতির সুযোগে বাড়িতে ঢুকে নাবালিকাকে ধর্ষণের অভিযোগ উঠল উত্তরপ্রদেশের এক বাসিন্দার বিরুদ্ধে। শনিবার অভিযুক্তকে গ্রেফতার করা হয়েছে বলে জানিয়েছে পুলিশ। ধৃতের বিরুদ্ধে পকসো আইন (প্রোটেকশন ফর চিলড্রেন ফ্রম সেক্সুয়াল অফেন্সেস অ্যাক্ট)-এ মামলা রুজু করা হয়েছে। পুলিশ জানিয়েছে, ৮ বছরের নাবালিকাকে ধর্ষণের অভিযোগে শনিবার উত্তরপ্রদেশের আগরায় এক ব্যক্তিকে গ্রেফতার করা হয়েছে। অভিযোগ, ঘটনার সময় নাবালিকার মা-বাবা বাড়িতে ছিলেন না। সেই সুযোগে জোর করে নাবালিকার বাড়িতে ঢুকে পড়েন অভিযুক্ত। এর পর তাকে ধর্ষণ করেন। আগরার ডেপুটি পুলিশ কমিশনার বিকাশ কুমার সংবাদমাধ্যমের কাছে বলেন, ‘‘নাবালিকার মা-বাবার অনুপস্থিতির সুযোগে জোর করে বাড়িতে ঢুকেছিলেন অভিযুক্ত। এর পর নাবালিকার উপর অত্যাচার চালান বলে অভিযোগ। এক অভিযুক্তকে গ্রেফতারির পাশাপাশি এ নিয়ে তদন্ত চলছে।’’ তিনি জানিয়েছেন, নাবালিকার পরিবারের অভিযোগের ভিত্তিতে তদন্তে নেমে ওই বাড়ির আশপাশের এলাকার সিসি ক্যামেরার ফুটেজ সংগ্রহ করে পুলিশ। সেই ফুটেজ খতিয়ে দেখে এক জনকে গ্রেফতার করা হয়। তাঁর বিরুদ্ধে পকসো আইনের যথোপযুক্ত ধারায় মামলা রুজু করা হয়েছে।
"কবর থেকে তুলে মেয়েদের ধর্ষণ করা হচ্ছে পাকিস্তানে। ডেলি টাইমস-কে উদ্ধৃত করে সংবাদ সংস্থা এএনআইয়ের টুইটে প্রকাশিত তথ্যের উপর ভিত্তি করে  বেশ কয়েকটি সংবাদমাধ্যমে এই খবরটি প্রকাশিত হয়েছিল। তার মধ্যে ছিল আনন্দবাজার অনলাইনও। কিন্তু অল্টনিউজ-এর ‘ফ্যাক্ট চেক’ (Fact Check)-এ গোটা ঘটনাটিই ভুয়ো (Fake News) বলে ধরা পড়ে। News agencies and News portals have reported that Pakistani parents are locking graves of their daughters to avoid rape. Thse articles are based on a tweet by an Ex Muslim atheist Harris Sultan, An author of a book 'The curse of God, Why I left Islam'. pic.twitter.com/hx7w9J19rK যে ছবিটি প্রকাশ করে দাবি হয়েছিল যে, পাকিস্তানে এই ধরনের ঘটনা ঘটছে, আসলে সেই ছবিটি পাকিস্তানেরই নয় (Fake News)। ‘দ্য কার্স অফ গড, হোয়াই আই লেফ্‌ট ইসলাম’-এর লেখক হ্যারিস সুলতান তাঁর টুইটে একটি ছবি দিয়েছিলেন। সেই ছবিতে একটি সমাধিস্থলে লোহার খাঁচা দিয়ে ঢাকা এবং তাতে তালা লাগানো। সেই ছবিটি প্রকাশ করে তিনি লিখেছিলেন, “কবর থেকে তুলে মেয়েদের ধর্ষণ করা হচ্ছে পাকিস্তানে। তাই মেয়েদের বাঁচাতে বাবা-মায়েরা কবরস্থল লোহার খাঁচা দিয়ে আটকে দিচ্ছেন।” এই টুইট মুহূর্তে ভাইরাল হয় সমাজমাধ্যমে। সংবাদ সংস্থা এএনআই সেই টুইট প্রকাশ করে। ডেলি টাইমস-কে উদ্ধৃত করে ঘটনাটি উল্লেখ করে সংবাদ সংস্থাটি। বহু সংবাদমাধ্যমও ওই একই ছবি ব্যবহার করে খবরটি প্রকাশ করে। The #LockedGrave is located in Madannapet of #Hyderabad, India and not in Pakistan. The family of an elderly woman locked the #grave with the iron grill to protect the place.It's #viral with False claim that Pakistani parents are locking graves of their daughters to avoid rape. pic.twitter.com/ODm3KRffmz বিষয়টি নিয়ে হুলস্থুল পড়ে যেতেই ‘ফ্যাক্ট চেক’ (Fact Check) করে অল্টনিউজ। ফ্যাক্ট চেকার মহম্মদ জুবেইর পাল্টা একটি টুইট করেন এই ছবি প্রসঙ্গে। তিনি দাবি করেছেন, সবুজ রঙের গ্রিল দিয়ে আটকানো কবরস্থলের যে ছবিটি ভাইরাল হয়েছে, সেটি পাকিস্তানের নয়। ওই ছবিটি ভারতের হায়দরাবাদের। 
                                এই ছবিটি টুইট করে পাকিস্তানের বলে দাবি করেছিলেন হ্যারিস সুলতান। যদিও পরে খবরটি ভুয়ো (Fake News) বলে ‘ফ্যাক্ট চেক’ (Fact Check)-এ ধরা পড়েছে।
                                
                             ওই কবরস্থলের উপর যাতে আর কাউকে কবর না দেওয়া হয়, এমন ঘটনা রুখতেই লোহার খাঁচা দিয়ে আটকে দেওয়া হয়েছিল। ওই কবরস্থল এক বৃদ্ধার। তাঁর ছেলে লোহার গ্রিলটি কবরের উপর লাগিয়ে দিয়েছিলেন। যাতে কেউ ওই কবরের উপর পা না দিয়ে ফেলেন। Pakistani parents lock daughters' graves to avoid rapeRead @ANI Story | https://t.co/2vbtYavyj5#Pakistan #necrophiliacases #sexualharassment #crime pic.twitter.com/1AndHMUXlZ লজিক্যাল ইন্ডিয়ান-ও ‘ফ্যাক্ট চেক’ (Fact Check) করে। সংবাদমাধ্যমটি জানায়, যে ছবিটি ভাইরাল হয়েছে, সেটির সঙ্গে ‘মৃতদেহ ধর্ষণের’ কোনও সম্পর্ক নেই। ছবিটি হায়দরাবাদের। সূর্য রেড্ডি নামে এক টুইটারগ্রাহক ১ মে-তে টুইট করেন, “যে ছবিটি প্রকাশ করা হয়েছে, সেটি পাকিস্তানের নয়। হায়দরবাদের মদন্নাপেটের। মিথ্যা দাবি করা হয়েছে যে, মেয়েদের মরদেহ কবর থেকে তুলে ধর্ষণ করা হচ্ছে পাকিস্তানে।” যার টুইট ঘিরে এত হইচই সেই হ্যারিস সুলতান পরে দাবি করেছেন, তিনি টুইটটি মুছে দিয়েছেন।  "
স্ত্রী পরকীয়ায় জড়িত— এই সন্দেহে তাঁর উপর অকথ্য অত্যাচার করলেন স্বামী! ঘটনাটি ঘটেছে মহারাষ্ট্রের পুণের কোন্ধওয়াতে। ৪০ বছর বয়সি ওই ব্যক্তি তাঁর চার সন্তানের মায়ের হাত-পা বেঁধে রেখে অত্যাচার চালান।  পুলিশ সূত্রে খবর, গত ৩০ এপ্রিল রাতে ঘটনাটি ঘটে। স্ত্রীকে ফোনে কারও সঙ্গে কথা বলতে শুনেছিলেন তিনি। তাতেই সন্দেহ হয় তাঁর। স্ত্রীকে চার সন্তানের সামনেই নতে টানতে শোয়ার ঘরে নিয়ে আসেন তিনি। তার পর একটি হিটার দিয়ে পুড়িয়ে দেন তাঁর যৌনাঙ্গ। এর পর ওই অবস্থাতেই ধর্ষণ করেন ওই মহিলাকে। এমনকি, স্ত্রীর যৌনাঙ্গে একটি তেলের বোতলও ঢুকিয়ে দেন বলে জানিয়েছে পুলিশ। এর পর স্ত্রীর মুখে প্রস্রাব করে তাঁকে গুরুতর আহত এবং প্রায় অচেতন অবস্থায় ফেলে রেখে চলে যান। খবর পেয়ে দ্রুত ওই মহিলাকে হাসপাতালে নিয়ে যাওয়া হয় চিকিৎসার জন্য। তিনি এখনও চিকিৎসাধীন। কোন্ধওয়ার পুলিশ সুপার জানিয়েছেন, ‘‘শুধু সন্দেহের উপর ভিত্তি করে নিজের স্ত্রীর বিরুদ্ধে যে মারাত্মক অপরাধ করেছেন ওই ব্যক্তি, তা ভাবা যায় না। আমরা ওই ব্যক্তিকে গ্রেফতার করেছি।’’  জানা গিয়েছে, চার সন্তানের বাবা ৪০ বছরের ওই ব্যক্তি আদতে লখনউয়ের বাসিন্দা। কর্মসূত্রেই সম্ভবত স্ত্রী এবং পরিবারকে নিয়ে মহারাষ্ট্রের পুণেতে থাকছিলেন তিনি। পুলিশ হেফাজতে নিয়ে জেরা করছে। তার বিরুদ্ধে খুনের চেষ্টা, ধর্ষণ-সহ ভারতীয় দণ্ডবিধির একাধিক ধারায় মামলাও রুজু করা হয়েছে।
প্রেমিকের সঙ্গে ফোনে মেয়ের কথা বলায় আপত্তি মায়ের। ছেলেকে সঙ্গে নিয়ে তাই মেয়েকেই খুন করলেন মা। এমনই অভিযোগে মা এবং ছেলেকে গ্রেফতার করেছে রাজস্থানের পুলিশ। নজর ঘোরাতে মেয়ের নিখোঁজ হয়ে যাওয়ার অভিযোগ দায়ের করেন মা। কিন্তু জেরার মুখে ভেঙে পড়ে অবশেষে কবুল করেন, তিনিই মেয়েকে মেরেছেন। পুলিশ সূত্রে খবর, গত ২৯ এপ্রিল অজমেরের মনপুরা জঙ্গলের ভিতর একটি পরিত্যক্ত কুয়োয় এক নাবালিকার দেহ উদ্ধার হয়। পরে পরিচয় উদ্ধার হওয়ার পর জানা যায়, সোনু নামে ওই নাবালিকার নিখোঁজ হয়ে যাওয়ার অভিযোগ দায়ের হয়েছে নিকটবর্তী থানায়। বাড়ির লোকেরা জানিয়েছিল, মেয়েকে অপহরণ করে ধর্ষণ করা হয়েছে। কিন্তু সোনুর বাড়ির লোকেদের বয়ান নিতে গিয়ে সন্দেহ জাগে পুলিশের। তদন্তে বেরোয়, নিখোঁজ নয়, সোনুকে ঠান্ডা মাথায় খুন করে কুয়োয় ফেলা হয়েছে। তার পরেই শুরু হয় বাড়ির লোকেদের জেরা। জেরার মুখে ভেঙে পড়েন সোনুর মা শান্তি। কবুল করেন, তিনিই খুন করেছেন মেয়েকে। পুলিশ সূত্রে খবর, সোনু ফোনে এক যুবকের সঙ্গে কথা বলত। তা নিয়ে আপত্তি ছিল শান্তির। এক দিন মেয়েকে ফোনে ব্যস্ত থাকতে দেখে রাগের মাথায় মেয়েকে খুন করার পরিকল্পনা করেন। সেই কাজে সঙ্গে নেন ছেলেকে। দু’জন মিলে কুঠার দিয়ে কুপিয়ে মেয়েকে খুন করে দেহ ফেলে দেয় পরিত্যক্ত কুয়োয়। তার পর থানায় গিয়ে মেয়ের নিখোঁজ হওয়ার অভিযোগ দায়ের করেন মা। কিন্তু শেষ রক্ষা হল না। পুলিশ শান্তি এবং তাঁর ছেলেকে গ্রেফতার করেছে।
মাস কয়েক আগে শাকিব খানের নামে ধর্ষণের অভিযোগ আনেন প্রযোজক রহমত উল্লাহ। ২০১৭ সালে অস্ট্রেলিয়ায় ‘অপারেশন অগ্নিপথ’ সিনেমার শুটিংয়ের সময় সহপ্রযোজককে ধর্ষণ করেন শাকিব খান। এমনই চাঞ্চল্যকর অভিযোগ আনেন সিনেমার অন্যতম প্রযোজক রহমত উল্লাহ। এই ঘটনায় প্রায় হইচই পড়ে বাংলাদেশে। তার পর মার্চ মাসে ওই প্রযোজকের বিরুদ্ধে একাধিক অভিযোগ তুলে মামলা করেছিলেন শাকিব। হাত গুটিয়ে বসে থাকার পাত্র নন প্রযোজকও। তাঁর দাবি, শাকিব খান সংবাদমাধ্যমের সামনে তাঁকে নিয়ে যা যা বক্তব্য রেখেছেন, তার মধ্যে অনেকগুলিতেই তাঁর সম্মান নষ্ট হয়েছে। ১৩ এপ্রিল ঢাকার চিফ মেট্রোপলিটন ম্যাজিস্ট্রেট আদালতে শাকিব খানের বিরুদ্ধে মানহানির অভিযোগ করেন। ৪৯৯, ৫০০, ৫০১ ধারায় মামলা করেন প্রযোজক রহমত উল্লাহ। মামলাটিতে পুলিশ ব্যুরো অফ ইনভেস্টিগেশনকে তদন্ত করার নির্দেশ দিয়েছে আদালত। শুধু তা-ই নয়, শাকিব খানের করা নানা মন্তব্যের কারণে প্রযোজক রহমত উল্লাহ অপূরণীয় আর্থিক ও সামাজিক ক্ষতির সম্মুখীন হয়েছেন। সেই কারণে ক্ষতিপূরণ চেয়ে আদালতে মামলা করেন। প্রায় ১০০ কোটি টাকার ক্ষতিপূরণ চেয়েছেন শাকিবের ওই ছবির প্রযোজক।  শাকিব খানের আইনজীবী খায়রুল হাসান বাংলাদেশের সংবাদমাধ্যমকে জানান, তাঁর মক্কেলের (শাকিব খান) বিরুদ্ধে ১০০ কোটি টাকা ক্ষতিপূরণ চেয়ে মানিস্যুট মামলা হয়েছে বলে শুনেছেন। বিষয়টিতে আইনানুগ পদক্ষেপ করা হবে।
এক বধূর সঙ্গে বন্ধুত্ব পাতিয়ে তাঁকে অন্যত্র নিয়ে গিয়ে দিনের পর দিন ধর্ষণের অভিযোগ উঠল দক্ষিণ ২৪ পরগনার ভাঙড়ের এক আইএসএফ নেতার বিরুদ্ধে। ঘটনায় ধর্ষণের অভিযোগ দায়ের হয়েছে কাশীপুর থানায়। সেই অভিযোগের ভিত্তিতে অভিযুক্ত নেতাকে গ্রেফতার করা হয়েছে। স্থানীয় সূত্রে খবর, অভিযুক্ত নেতা পেশায় টোটোচালক এবং আইএসএফের বুথ সভাপতি। বাড়িতে স্ত্রী-সন্তান রয়েছে। তিনি মাঝেমধ্যেই টোটো করে ভাঙড় এলাকার এক বধূকে বিভিন্ন জায়গায় ঘুরতে নিয়ে যেতেন। কয়েক দিন আগে সন্ধ্যায় জামাকাপড় কেনার কথা বলে ওই বধূকে বাইকে করে রাজারহাট নিয়ে যান ওই নেতা। অভিযোগ, জামাকাপড় কিনতে যাওয়ার বদলে জামালপাড়ার একটি ভাড়া বাড়িতে বধূকে ৩-৪ দিন ধরে আটকে রেখে লাগাতার ধর্ষণ করেন তিনি। শুধু তা-ই নয়, ভিডিয়ো করে তা ছড়িয়ে দেওয়ার হুমকিও দেন অভিযুক্ত। একই সঙ্গে বধূর গয়নাগাটিও বিক্রি করে দেওয়ার অভিযোগ উঠেছে ওই নেতার বিরুদ্ধে। এই ঘটনায় থানায় অভিযোগ দায়ের হওয়ার পরেই অভিযুক্ত নেতাকে গ্রেফতার করেছে পুলিশ। বারুইপুর পুলিশ জেলার অতিরিক্ত সুপার মাকসুদ হাসান বলেন, ‘‘নির্যাতিতার অভিযোগের ভিত্তিতে ঘটনার তদন্ত করছে পুলিশ। অভিযুক্তকে গ্রেফতার করা হয়েছে।’’ আইএসএফের অবশ্য দাবি, তৃণমূল তাদের নেতাকে ফাঁসিয়েছে। পোলেরহাট ২ অঞ্চলের সহ-সভাপতি ইজাজুল মোল্লা বলেন, ‘‘জমি কমিটি এবং তৃণমূল যৌথ ভাবে আইএসএফ নেতাকে ফাঁসিয়েছে। রাজনৈতিক ভাবে পারছে না বলেই এই ধরনের চক্রান্ত হচ্ছে।’’
মুখ্যমন্ত্রীর দফতরের আধিকারিক পরিচয় দিয়ে শারীরিক সম্পর্কে লিপ্ত হয়েছিলেন মুম্বইয়ের এক মডেলের সঙ্গে। আচমকা একটি ঝামেলায় জড়িয়ে থানায় এসে পৌঁছতেই ফাঁস হয়ে গেল পরিচয়! ওই ব্যক্তিকে গ্রেফতার করেছে পুলিশ। তাঁর বিরুদ্ধে ধর্ষণের অভিযোগ এনেছেন তাঁরই মডেল ‘বান্ধবী’। ঘটনাটি গুজরাতের। পুলিশ জানিয়েছে, অভিযুক্তের নাম বিরাজ প্যাটেল। তিনি গুজরাতের গান্ধীনগরের বাসিন্দা।  গত শুক্রবার বরোদার একটি মাল্টিপ্লেক্সে বান্ধবীকে নিয়ে সিনেমা দেখতে গিয়েছিলেন তিনি। সেখানেই একজনের সঙ্গে অশান্তিতে জড়িয়ে পড়েন। বান্ধবীকে সঙ্গে নিয়েই ওই ব্যক্তির সঙ্গে থানায় পৌঁছন তিনি। পুলিশ তাঁর পরিচয় জানতে চাইলে তিনি নিজেকে মুখ্যমন্ত্রীর দফতরে কর্মরত আধিকারিক বলে পরিচয় দেন। কিন্তু পুলিশ তাঁর পরিচয়পত্র দেখতে চাইতেই প্রকাশ্যে আসে আসল পরিচয়। পুলিশ জানিয়েছে, ওই ব্যক্তির আধার কার্ডে কোনও পদবি লেখা ছিল না। প্যানকার্ডেও অন্য পদবি লেখা ছিল। পুলিশকে যে পরিচয় তিনি দিয়েছিলেন তাঁর সঙ্গে তাঁর কোনও পরিচয়পত্রেরই নাম মেলেনি। পুলিশের জেরার মুখে এর পরই ওই ব্যক্তি স্বীকার করে নেন তিনি মুখ্যমন্ত্রীর দফতরের কর্মী নন। এর পরেই তাঁর বিরুদ্ধে ধর্ষণের অভিযোগ আনেন মুম্বইয়ের ওই মডেল। পুলিশকে ওই মডেল জানিয়েছেন, নিজেকে শুধু মুখ্যমন্ত্রীর দফতরের কর্মীই বলেননি ওই প্রতারক। পরিচয়ের শুরুতে বিরাজ জানিয়েছিলেন,  তিনি গুজরাতের ইন্টারন্যাশনাল ফিন্যান্স টেক সিটি যার আরএক নাম গিফ্ট সিটি, তার প্রেসিডেন্টও। মুম্বইয়ের ওই মডেলকে টেক সিটির ব্র্যান্ড অ্যাম্বাসাডরের করার নামে ঘনিষ্ঠতা বাড়িয়ে নিয়েছিলেন তিনি। শারীরিক সম্পর্কেও বাধ্য করেছিলেন। বিয়ে করবেন বলে প্রতিশ্রুতিও দিয়েছিলেন। শুক্রবার ওই মডেল বান্ধবীকে নিয়েই সিনেমা দেখতে গিয়েছিলেন বিরাজ। কিন্তু ঝামেলায় জড়িয়ে থানায় আসতেই ফাঁস হয়ে যায় ভুয়ো পরিচয়।  বরোদার এসিপি জানিয়েছেন, বিরাজের বিরুদ্ধে জালিয়াতি, ধর্ষণ, সরকারি আধিকারিক হিসাবে ভেক ধরার অভিযোগে ভারতীয় দণ্ডবিধির বেশ কয়েকটি ধারায় ফৌজদারী অপরাধের মামলা রুজু করা হয়েছে।
‘প্রেমিকের’ সঙ্গে নাবালিকা ফোনে কী কথা বলেন, প্রথমে সেই কল রেকর্ডিং হাতিয়েছিলেন প্রৌঢ়। তার পর সেই কল রেকর্ডিং ভাইরাল করার হুমকি দিয়ে ১৩ বছরের নাবালিকাকে দিনের পর দিন ধর্ষণ! নাবালিকার পরিবার থানায় অভিযোগ জানানোর পরেই অভিযুক্ত প্রৌঢ়কে গ্রেফতার করেছে পুলিশ। নদিয়ার শান্তিপুরের দক্ষিণ চাঁদড়ার ঘটনা। ঘটনাচক্রে, অভিযুক্ত প্রৌঢ় নাবালিকার বাবারই বন্ধু। পরিবার সূত্রে খবর, নাবালিকার বাবা পেশায় দিনমজুর। মা লোকের বাড়িতে পরিচারিকার কাজ করেন। বাবার বন্ধুর হওয়ার সুবাদে বাড়িতে যাতায়াত ছিল প্রৌঢ়ের। অভিযোগ, প্রথমে নাবালিকার ফোন থেকে প্রেমিকের কথোপকথনের রেকর্ডিংটি হাতিয়ে নেন অভিযুক্ত। তার পর থেকে সেই অডিয়ো ক্লিপ ছড়িয়ে দেওয়ার ‘ভয়’ দেখিয়ে নাবালিকাকে লাগাতার ধর্ষণ করেছেন তিনি। নাবালিকার থেকে গোটা বিষয়টি জানতে পেরেই শান্তিপুর থানায় অভিযোগ দায়ের করেছে পরিবার। অভিযোগে নাবালিকা পুলিশকে জানিয়েছে, এক দিন একটি ছেলের সঙ্গে ফোনে কথা বলছিল সে। সেই ফোন কলের রেকর্ডিং নিয়েই তাকে হুমকি দিতেন প্রৌঢ়। বাড়ির সকলকে শুনিয়ে দেওয়ার ভয় দেখিয়ে ধর্ষণ করতেন। পুলিশ জানিয়েছে, পরিবারের অভিযোগের ভিত্তিতে ধর্ষণের মামলা রুজু করে অভিযুক্ত প্রৌঢ়কে গ্রেফতার করা হয়েছে। রবিবার তাঁকে রানাঘাট আদালতে হাজির করানো হয়। বিচারক ধৃতের তিন দিনের পুলিশি হেফাজতের নির্দেশ দিয়েছে। রানাঘাট পুলিশ জেলার সুপার কে কান্নান বলেন, ‘‘অভিযুক্তকে গ্রেফতার করা হয়েছে। তদন্ত চলছে।’’
কবর থেকে তুলে মেয়েদের ধর্ষণ করা হচ্ছে পাকিস্তানে। ডেলি টাইমস-কে উদ্ধৃত করে সংবাদ সংস্থা এএনআইয়ের টুইটে প্রকাশিত তথ্যের উপর ভিত্তি করে  বেশ কয়েকটি সংবাদমাধ্যমে এই খবরটি প্রকাশিত হয়েছিল। তার মধ্যে ছিল আনন্দবাজার অনলাইনও। কিন্তু অল্টনিউজ-এর ‘ফ্যাক্ট চেক’ (Fact Check)-এ গোটা ঘটনাটিই ভুয়ো (Fake News) বলে ধরা পড়েছে। লজিক্যাল ইন্ডিয়ান-ও ফ্যাক্ট চেক (Fact Check) করে। সংবাদমাধ্যমটি জানায়, যে ছবিটি ভাইরাল হয়েছে, সেটির সঙ্গে ‘মৃতদেহ ধর্ষণের’ কোনও সম্পর্ক নেই। ছবিটি ভারতের হায়দরাবাদের। কবর থেকে মেয়ে, মহিলাদের দেহ তুলে ধর্ষণ করা হচ্ছে বলে অভিযোগ উঠল পাকিস্তানে। সন্তানদের মৃতদেহকে ধর্ষকদের হাত থেকে বাঁচাতে তাই কবরস্থলের চারপাশে লোহার খাঁচা তৈরি করে দিচ্ছেন উদ্বিগ্ন বাবা-মায়েরা। ডেইলি টাইমস-এর প্রতিবেদন বলছে, পাকিস্তানে মৃতদেহ ধর্ষণের ঘটনা দিনের পর দিন বেড়েই চলেছে। স্থানীয় বেশ কয়েকটি সংবাদমাধ্যমের প্রতিবেদন অনুযায়ী, ২০১১ সাল থেকে এই ধরনের ঘটনা চলছে। ওই বছরেই প্রথম প্রকাশ্যে আসে মৃতদেহ ধর্ষণের ঘটনা। করাচিতে এক কবরস্থলের নিরাপত্তারক্ষী কবর থেকে মহিলা, কিশোরী, তরুণীদের দেহ তুলে ধর্ষণ করতেন। সেই ঘটনা প্রকাশ্যে আসার পর মহম্মদ রিজওয়ান নামে ওই ব্যক্তিকে গ্রেফতার করে পুলিশ। জেরায় ধৃত জানিয়েছিলেন যে, কবর থেকে ৪৮ জন মহিলার দেহ তুলে ধর্ষণ করেছেন তিনি। গত বছরের মে মাসে পাকিস্তানের গুজরাতে চক কমলা গ্রামে এক কিশোরীকে কবর থেকে তুলে ধর্ষণের অভিযোগ ওঠে কয়েক জন অজ্ঞাতপরিচয় দুষ্কৃতীর বিরুদ্ধে। ঘটনাচক্রে যে দিন কিশোরীকে কবর দেওয়া হয়েছিল, সে দিন রাতেই সেই মরদেহ তুলে ধর্ষণ করা হয় বলে অভিযোগ। এই ঘটনায় অভিযুক্তদের গ্রেফতার করতে পারেনি পুলিশ। ২০২১ সালে মৌলভি আশরফ চান্দিয়ো গ্রামে কবর থেকে তুলে এক কিশোরীকে ধর্ষণ করা হয়। অভিযোগ ওঠে গ্রাম পঞ্চায়েতের প্রধানের ছেলের বিরুদ্ধে। স্থানীয় সংবাদমাধ্যমের প্রতিবেদন অনুযায়ী, ২০১১ সালের পর থেকে দেশের বিভিন্ন প্রান্তে এমন ঘটনাই ঘটে চলেছে। সম্প্রতি এই ঘটনার সংখ্যা আরও বেড়েছে। তাই ধর্ষকদের হাত থেকে মেয়েদের বাঁচাতে কবরস্থল খাঁচা দিয়ে ঘিরছেন বাবা-মায়েরা।
বিয়ের প্রতিশ্রুতি দিয়ে ধর্ষণ এবং আর্থিক প্রতারণা করেছেন প্রাক্তন সহ-অভিনেতা, এমনই অভিযোগ এনেছিলেন ২৮ বছর বয়সি এক টেলিভিশন অভিনেত্রী। গত ১৩ মার্চ গোরেগাঁওয়ের বাঙ্গুর নগর থানায় সেই অভিনেতার বিরুদ্ধে অভিযোগ দায়ের করেছিলেন অভিনেত্রী। তাঁর দাবি, শুধু ধর্ষণই করেননি, তাঁর কাছ থেকে ৪ লক্ষ টাকাও নিয়েছেন ওই অভিনেতা। অভিযুক্ত অভিনেতা পরের দিন আগাম জামিনের আবেদন করেন এবং তাঁর অন্তর্বর্তিকালীন জামিন মঞ্জুর করা হয়। তবে সম্প্রতি দিন্দোশি সেশনস কোর্ট অভিনেতার আগাম জামিনের আবেদন বাতিল করে। এর পর অভিনেতার আইনজীবী শৈলেন্দ্র মিশ্র  সংবাদমাধ্যমে বিবৃতি দিয়ে সমস্ত অভিযোগ অস্বীকার করেছেন। শৈলেন্দ্রর কথায়, “আমরা ইতিমধ্যে হাইকোর্টে আগাম জামিনের আবেদন জমা দিয়েছি। আমার মক্কেলের বিরুদ্ধে ওঠা অভিযোগ ভিত্তিহীন। তিনি কখনও অভিযোগকারিণীকে স্পর্শ করেননি। তাই, ধর্ষণের প্রশ্নই ওঠে না।” শৈলেন্দ্রের দাবি, ২০২২ সালের অক্টোবর মাসে অভিনেতার প্রতি আকর্ষণের কথা প্রকাশ করেছিলেন অভিনেত্রী। তার পর থেকেই যোগাযোগ এড়িয়ে চলেছিলেন অভিনেতা। প্রেমিকা আছেন জেনেও শুটিংয়ের সময় অভিনেতাকে মনের কথা বলেছিলেন তিনি। তাঁর কথায়, “ অভিযোগকারিণী অভিনেতার সুনাম ক্ষুন্ন করে প্রচার চাইছেন। অভিনেতা তাঁর সঙ্গে সম্পর্কে রাজি হননি বলেই এই পরিকল্পনা। আমি আবারও বলব, আমার মক্কেলের বিরুদ্ধে আনা সমস্ত অভিযোগ মিথ্যা।” অন্য দিকে, অভিনেত্রীর আইনজীবী শ্রেয়াংশ মিথারের দাবি, অভিনেত্রীর সঙ্গে সম্পর্কে থাকাকালীন অন্য মহিলার সঙ্গে সম্পর্ক করেছেন সেই অভিনেতা। মিথারের কথায়, “তিনি যে আমার মক্কেলের সঙ্গে সম্পর্কে ছিলেন এবং তাঁকে ঠকিয়েছেন এ বিষয়ে যথেষ্ট প্রমাণ রয়েছে। তার পরেও অস্বীকার করছেন। শুধু তা-ই নয়, অন্য মহিলার সঙ্গে প্রেমের কথা আমার মক্কেল জানার পর থেকেই তাঁকে হুমকি দেওয়া হচ্ছে। ৪ লক্ষ টাকা পান অভিনেত্রী, সেটাও ফেরত দিচ্ছেন না উনি।”
ছাত্রীকে দিনের পর দিন ধর্ষণের অভিযোগ উঠল অধ্যাপকের বিরুদ্ধে। মহারাষ্ট্রের বাবাসাহেব অম্বেডকর মরাঠওয়াড়া বিশ্ববিদ্যালয়ের ওই অধ্যাপককে আটক করেছে পুলিশ। তাঁর স্ত্রীকেও জিজ্ঞাসাবাদ করা হচ্ছে। ওই ছাত্রীর পরিবারের তরফে অধ্যাপকের বিরুদ্ধে এফআইআর দায়ের করা হয়েছে। অভিযোগ, গত এক বছরেরও বেশি সময় ধরে ছাত্রীর সঙ্গে অভিযুক্ত জোর করে শারীরিক সম্পর্ক স্থাপন করেছেন। তাঁর এই অপরাধে সঙ্গ দিয়েছেন অধ্যাপকের স্ত্রীও। দম্পতির একটি পুত্রসন্তান দরকার। সেই কারণেই ছাত্রীকে বার বার ধর্ষণ করা হয়েছে বলে অভিযোগ। ওই ছাত্রীর পরিবারকেও অভিযুক্ত হেনস্থা করেছেন। দম্পতির বিরুদ্ধে ভারতীয় দণ্ডবিধির ৩৭৬, ১০৯, ৫০৪ এবং ১১৪ ধারায় মামলা রুজু করেছে পুলিশ। তারা জানিয়েছে, অভিযুক্ত বাবাসাহেব অম্বেডকর বিশ্ববিদ্যালয়ে নাটকের শিক্ষক। ২০১৯ এবং ২০২১ সালের মধ্যবর্তী সময়ে তিনি অনলাইনে বিশ্ববিদ্যালয়ের ক্লাস নিয়েছেন। নির্যাতিতা ছাত্রীর সঙ্গে সেখান থেকেই তাঁর যোগাযোগ হয়। অভিযোগ, ছাত্রীকে বুঝিয়ে তিনি নিজের বাড়িতে তাঁর পরিবারের সঙ্গে থাকতে রাজি করান। অভিযোগপত্রে ছাত্রী জানিয়েছেন, ২০২২ সালের ফেব্রুয়ারি মাস থেকে ২০২৩ সালের ফেব্রুয়ারি পর্যন্ত অধ্যাপকের বাড়িতে থাকতেন তিনি। সেই সময় তাঁকে একাধিক বার ধর্ষণ করা হয়েছে। এই ঘটনা অধ্যাপকের স্ত্রীকেও জানান ছাত্রী। কিন্তু অভিযোগ, স্ত্রী কোনও প্রতিবাদ করেননি। বরং তিনি ছাত্রীকে জানান, তাঁর কাছ থেকে তাঁরা একটি পুত্রসন্তান চান। অভিযোগ, ছাত্রী নিজের বাড়িতে ফিরে গেলেও ফোন করে তাঁকে হেনস্থা করা হত। তাঁর পরিবারকেও নানা হুমকি দেওয়া হয়েছে অধ্যাপকের বাড়ি থেকে। ছাত্রী প্রথমে বিশ্ববিদ্যালয় কর্তৃপক্ষকে গোটা বিষয়টি সম্পর্কে অবহিত করেন। তাঁরা সবুজ সঙ্কেত দিলে পুলিশের দ্বারস্থ হয় তাঁর পরিবার। অবশেষে অধ্যাপককে আটক করা হয়েছে।
খাটের তলায় ঢুকে ভয়ে সিঁটিয়ে রয়েছেন পুলিশকর্মীরা। তাঁদের উপর বেধড়ক লাঠি চালাচ্ছে উন্মত্ত জনতা। মারের চোটে ঠোঁট ফেটে রক্ত গড়াল। কোনও পুলিশকর্মীর মাথার হেলমেট গেল ভেঙে। তবু মারধর থামেনি। এমনই ঘটনার সাক্ষী হল উত্তর দিনাজপুরের কালিয়াগঞ্জ। ওই ঘটনার একাধিক ছবি ছড়িয়ে পড়েছে সমাজমাধ্যমে। যদিও তার সত্যতা যাচাই করেনি আনন্দবাজার অনলাইন। স্থানীয় সূত্রে খবর, মঙ্গলবার কালিয়াগঞ্জ থানায় আগুন ধরিয়ে দেওয়ার পর উন্মত্ত জনতার হাত থেকে বাঁচতে স্থানীয় একটি বাড়িতে আশ্রয় নিয়েছিলেন পুলিশকর্মীরা। কিন্তু সেখানেও ঢুকে পড়ে ওই জনতা। তার পর চলে মারধর। হাতজোড় করেও রক্ষা পাননি পুলিশকর্মীরা। বেশ কয়েক জন পুলিশকর্মী আহত হয়েছেন বলে খবর। যে বাড়িতে পুলিশকর্মীরা আশ্রয় নিয়েছিলেন, সেখানকার বাসিন্দারা জানিয়েছেন প্রাণ বাঁচাতে তাঁদের বাড়িতে ঢুকে পড়েছিলেন কয়েক জন পুলিশকর্মী। কিন্তু তাঁদের পিছু পিছু ঘরে ঢুকে পড়েন কয়েক জন। ভয়ের চোটে ঘরে থাকা একটি খাটের নীচে লুকিয়ে পড়েছিলেন পুলিশকর্মীরা। কিন্তু ওই ঘরে ঢুকে টেনেহিঁচড়ে বের করে লাঠি চালানো হয় তাঁদের উপর। চড়-ঘুষিও মারতে দেখা যায় কাউকে কাউকে। পুলিশ সূত্রে খবর, জখম পুলিশকর্মীদের ইতিমধ্যে হাসপাতালে ভর্তি করানো হয়েছে। উল্লেখ্য, এক নাবালিকাকে ধর্ষণ এবং খুনের অভিযোগে গত কয়েক দিন ধরেই উত্তপ্ত কালিয়াগঞ্জ থানা এলাকা। মঙ্গলবার বিরোধী রাজনৈতিক দল এবং বিভিন্ন জনজাতি সংগঠন ওই অপরাধের ঘটনার প্রতিবাদে শামিল হয়। থানার সামনেও বিক্ষোভ প্রদর্শন হয়। তার পর দুপুরে শুরু হয় অশান্তি। কালিয়াগঞ্জে পুলিশকে লক্ষ্য করে ইট, পাথর ছোড়ার অভিযোগ ওঠে। আগুন লাগিয়ে দেওয়া হয় থানার সামনে। পুড়ে খাক হয়ে যায় থানার বেশ কিছু অংশ। পরে দমকল বাহিনী ঘটনাস্থলে গিয়ে আগুন নেভায়। তার পরেই ভাইরাল হয়েছে পুলিশকে মারধরের ছবি।
আমেরিকার এক বিশিষ্ট মহিলা প্রাবন্ধিককে ধর্ষণ করেছিলেন ডোনাল্ড ট্রাম্প! শুধু তাই নয়, ধর্ষণের পর তাঁকে নিয়ে অবমাননাকর মন্তব্য করে উপহাসও করেছিলেন ট্রাম্প। প্রাক্তন প্রেসিডেন্টের বিরুদ্ধে মঙ্গলবার একটি মামলার শুনানির সময় এমনটাই অভিযোগ উঠল আমেরিকার একটি আদালতে। আমেরিকার ওই বিশিষ্ট প্রাবন্ধিকের নাম ই জ়িন ক্যারল। যদিও ট্রাম্পের এক জন আইনজীবী এই অভিযোগ অস্বীকার করেছেন। তাঁর দাবি, ক্যারল অর্থ এবং খ্যাতি পাবেন বলেই ট্রাম্পের বিরুদ্ধে এই অভিযোগ এনেছেন। ৭৯ বছর বয়সি ক্যারলের দাবি, নব্বইয়ের দশকের মাঝামাঝি ম্যানহাটনের ফিফথ অ্যাভিনিউতে একটি বিলাসবহুল ডিপার্টমেন্টাল স্টোরে তাঁকে যৌন নির্যাতন করেন ট্রাম্প। অভিযোগ, ট্রাম্প মহিলাদের অন্তর্বাস উপহার দেওয়ার বিষয়ে পরামর্শ চাওয়ার নাম করে একটি পোশাক পরিবর্তন করার কক্ষে (ট্রায়াল রুমে) ক্যারলকে ডেকে নিয়ে যান এবং সেখানেই তাঁকে ধর্ষণ করেন। ক্যারলের আইনজীবী শন ক্রাউলি ম্যানহাটন আদালতকে বলেছেন, “ট্রায়াল রুমে ডেকে নিয়ে যাওয়ার পর ক্যারলের সঙ্গে জোরজবরদস্তি শুরু করেন ট্রাম্প। ট্রাম্পের গায়ের জোরের কাছে পেরে ওঠেননি ক্যারল।’’ ক্যারল নিজেও মঙ্গলবার আদালতে উপস্থিত ছিলেন। ২০১৯ সালে নিউ ইয়র্কের একটি পত্রিকায় প্রকাশিত প্রবন্ধে ট্রাম্পের বিরুদ্ধে প্রথম মুখ খোলেন ক্যারল। বিষয়টি প্রকাশ্যে এলে ক্যারল ‘মিথ্যা’ কথা বলছেন বলেও দাবি করেন ট্রাম্প। আমেরিকার প্রাক্তন প্রেসিডেন্ট এই দাবিও করেন যে, ক্যারলের সঙ্গে তাঁর কখনও দেখা হয়নি। এর পরই ক্যারল ২০১৯ সালে ট্রাম্পের বিরুদ্ধে মানহানির মামলা করেছিলেন। কিন্তু সময়ের পরে অভিযোগ করার কারণে ধর্ষণের মামলা রুজু করতে পারেননি। কিন্তু গত বছরের নভেম্বরে নিউ ইয়র্কে একটি নতুন আইন কার্যকর হওয়ায় ট্রাম্পের বিরুদ্ধে ধর্ষণের মামলা করেন ক্যারল। প্রসঙ্গত, শারীরিক সম্পর্ক নিয়ে মুখ না খুলতে পর্নতারকা স্টর্মি ড্যানিয়েলসকে ঘুষ দেওয়ার অভিযোগে সম্প্রতি গ্রেফতার হয়েছিলেন ট্রাম্প। যদিও আপাতত তিনি পুলিশ এবং জেল হেফাজত এড়িয়েছেন। কিন্তু আমেরিকার আইন বলছে, শেষ পর্যন্ত সবক’টি অভিযোগে দোষী সাব্যস্ত হলে ১৩৬ বছর জেলে কাটাতে হতে পারে সে দেশের প্রাক্তন প্রেসিডেন্ট ডোনাল্ড ট্রাম্পকে! পাশাপাশি, ব্যবসা সংক্রান্ত জালিয়াতির অভিযোগে তাঁকে কয়েক দিন আগেই জিজ্ঞাসাবাদ করেন আমেরিকার এক গোয়েন্দা সংস্থার আধিকারিকেরা।
নাবালিকাকে ধর্ষণ এবং খুনের অভিযোগ ঘিরে তুলকালাম কাণ্ড বাধল উত্তর দিনাজপুরের কালিয়াগঞ্জে। থানা এবং ওই চত্বরের গাড়িতে আগুন লাগিয়ে দেওয়া হয়েছে। বিক্ষোভকারীদের থামাতে পাল্টা লাঠিচার্জ করে পুলিশ। ছোড়া হয় কাঁদানে গ্যাসের সেলও। ঘটনার জেরে রণক্ষেত্র হয়ে ওঠে এলাকা। সংঘর্ষের জেরে জনা কয়েক পুলিশকর্মী জখম হয়েছেন বলে কালিয়াগঞ্জ থানা সূত্রে জানা গিয়েছে। পরে পুলিশ কয়েক জনকে এই ঘটনায় জড়িত থাকার অভিযোগে গ্রেফতারও করেছে। সম্প্রতি কালিয়াগঞ্জে এক নাবালিকাকে গণধর্ষণ করে খুনের অভিযোগ উঠেছিল। সেই ঘটনা ঘিরে একাধিক বার অগ্নিগর্ভ হয়ে ওঠে কালিয়াগঞ্জের পরিস্থিতি। তেমন আবহ তৈরি হল আবার। মঙ্গলবার দুপুরে কালিয়াগঞ্জে থানা অভিযান কর্মসূচি পালনের ডাক দিয়েছিল রাজবংশী তফসিলি আদিবাসী সমন্বয় কমিটি। ওই কর্মসূচি থেকে অভিযুক্তদের কঠোর শাস্তির দাবি তোলা হয়। ওই কমিটির তরফে বহু মানুষ থানা অভিযান করেন। কর্মসূচির আগাম খবর পেয়ে থানার সামনে তিনটি জায়গায় ব্যারিকেড তৈরি করেছিল পুলিশে। অভিযোগ, সেই ব্যারিকেড ভেঙে দেন আন্দোলনকারীরা। এর পর, পুলিশকে লক্ষ্য করে ইট-পাটকেল ছোড়া হয় বলে অভিযোগ। পুলিশ পরিস্থিতি সামাল দিতে ছোড়ে কাঁদানে গ্যাসের শেল। এর পর মারমুখী হয়ে ওঠেন আন্দোলনকারীরা। তাঁরা রাস্তায় আগুন জ্বালিয়ে বিক্ষোভ দেখাতে থাকেন। বিক্ষোভকারীরা থানায় ঢুকে ভাঙচুর চালান বলে অভিযোগ। আগুন লাগিয়ে দেওয়া হয় থানার একটি অংশে। অগ্নিকাণ্ডে পুড়ে যায় থানায় রাখা একাধিক বাইক। একই দাবিতে মঙ্গলবার রায়গঞ্জে পুলিশ সুপারের দফতর ঘেরাও অভিযান করেছিল বিজেপি। সেই কর্মসূচি ঘিরেও ছড়ায় উত্তেজনা। আন্দোলনকারীরা পুলিশের ব্যারিকেড ভেঙে দেন।
পাঁচ জন কোরিয়া নিবাসী তরুণীদের যৌন নির্যাতনের অভিযোগে গ্রেফতার  এক ভারতীয়  বংশোদ্ভূত। ৪৩ বছরের অভিযুক্ত বালেশ ধনখড় অস্ট্রেলিয়ার বাসিন্দা।
উত্তর দিনাজপুরের কালিয়াগঞ্জে দ্বাদশ শ্রেণির ছাত্রীকে গণধর্ষণ করে খুনের অভিযোগের ভিত্তিতে তদন্তের রিপোর্ট রাজ্য পুলিশের কাছে চেয়ে পাঠাল জাতীয় মহিলা কমিশন। শনিবার প্রেস বিবৃতি প্রকাশ করে কমিশন জানিয়েছে, টুইটার থেকে তারা গোটা বিষয়টি জানতে পারে। এর পরেই রাজ্য পুলিশের ডিজি মনোজ মালবীয়কে চিঠি লেখেন কমিশনের চেয়ারপার্সন রেখা শর্মা। ধর্ষণ করে খুনের ঘটনায় যাতে নিরপেক্ষ এবং সময়ের মধ্যে তদন্ত হয়, তা নিশ্চিত করতে ডিজিকে বলা হয়েছে কমিশনের তরফে। পাশাপাশি, অভিযোগ সত্যি হলে উপযুক্ত ধারায় এফআইআর দায়ের করতেও বলা হয়েছে। কী পদক্ষেপ করা হচ্ছে পুলিশের তরফে, তার পূর্ণাঙ্গ রিপোর্ট তিন দিনের মধ্যে পাঠাতে বলা হয়েছে রাজ্য পুলিশকে। দ্বাদশ শ্রেণির এক ছাত্রীকে গণধর্ষণ করে খুনের অভিযোগ ঘিরে শুক্রবার থেকে উত্তাল কালিয়াগঞ্জ। অভিযোগ, পাশের গ্রামের কয়েক জন মিলে তাঁকে ধর্ষণ করে খুন করেছেন। অভিযুক্তদের শাস্তির দাবিতে শুক্রবার সকালে দেহ নিয়ে পথ অবরোধ করেন স্থানীয়েরা। অবরোধ হটাতে গেলে ধুন্ধুমার বাধে। পুলিশকে লক্ষ্য করে বিক্ষোভকারীরা ইটবৃষ্টি করেন বলেও দাবি। অন্য দিকে পরিস্থিতি নিয়ন্ত্রণে আনতে পুলিশের বিরুদ্ধে লাঠিচার্জ, কাঁদানে গ্যাস ছোড়ার পাল্টা দাবি করেছেন বিক্ষোভকারীরা। জনতা-পুলিশে খণ্ডযুদ্ধে উত্তেজনা ছড়ায় এলাকায়। শনিবারও কালিয়াগঞ্জে উত্তেজনা ছড়িয়েছে। তা নিয়ে রাজ্যের নারী ও শিশুকল্যাণ মন্ত্রী শশী পাঁজা বলেন, ‘‘সাধারণ গ্রামের মানষকে ভুল বোঝানো হচ্ছে। সকাল থেকে পরিস্থিতি পর্যবেক্ষণ করছি। চাইল্ড ওয়েলফেয়ার কমিটি ঘটনাস্থলে গিয়েছে। পরিবারের সঙ্গে কথা বলেছে। বাড়ির লোকের সঙ্গে কথা বলছেন। তাঁদের ভরসা রাখতে বলা হয়েছে।’’
নাবালিকা কন্যা এবং তার বন্ধুকে ধর্ষণের অভিযোগ গ্রেফতার বাবা। উত্তরপ্রদেশের সাহারানপুরের ঘটনা। এসপি অভিমন্যু মাঙ্গলিক জানিয়েছেন, শুক্রবার গ্রেফতার করা হয়েছে অভিযুক্তকে। পুলিশ সূত্রে জানা গিয়েছে, অভিযুক্ত গঙ্গালদেহী থানার অন্তর্গত একটি গ্রামের পঞ্চায়েত প্রধান ছিলেন। নির্যাতিতা থানায় অভিযোগ করে জানিয়েছে, তার বাবা তাকে এবং তার বন্ধুকে ধর্ষণ করতেন। ওই বন্ধু সভাল জেলার বাসিন্দা। সামাজিক চাপের কারণে প্রথমে বিষয়চি কাউকে জানায়নি তারা। পরে থানায় গিয়েছে। এসপি জানিয়েছেন, মামলা দায়ের হয়েছে। নির্যাতিতাদের পরীক্ষার জন্য হাসপাতালে পাঠানো হয়েছে। অন্যদিকে, উত্তরপ্রদেশের বালিয়ায় এক কিশোরীকে অপহরণ করে ধর্ষণের অভিযোগে গ্রেফতার হলেন এক যুবক। অভিযোগ, ১৫ বছরের এক কিশোরীকে অপহরণ করে ধর্ষণে করেছেন ২২ বছরের যুবক। নির্যাতিতার বাবার অভিযোগের ভিত্তিতে বাঁকে যাদব নামে ওই ব্যক্তিকে গ্রেফতার করা হয়েছে।     
মন্দিরে গিয়ে তৃষ্ণার্ত অবস্থায় দুই সিভিক ভলান্টিয়ারের কাছে জল চেয়েছিলেন বধূ। সেই পানীয় জলে ঘুমের ওষুধ মিশিয়ে বধূকে গেস্ট হাউসে নিয়ে গিয়ে পালা করে ধর্ষণের অভিযোগ উঠল ওই দুই সিভিক ভলান্টিয়ারের বিরুদ্ধে। লিখিত অভিযোগের ভিত্তিতে পুলিশ ওই দুই সিভিক ভলান্টিয়ারকে গ্রেফতার করেছে। এই ঘটনা বীরভূমের লাভপুরে। পুলিশ সূত্রে জানা গিয়েছে, গত ১১ এপ্রিল লাভপুরের ফুল্লরা মন্দিরে মেয়েকে নিয়ে পুজো দিতে গিয়েছিলেন ওই বধূ। সেই সময় তিনি ফুল্লরা মন্দিরে কর্তব্যরত ওই দুই সিভিক ভলান্টিয়ারের কাছে পানীয় জল চান। অভিযোগ, ওই দুই সিভিক ভলান্টিয়ার পানীয় জলে ঘুমের ওষুধ মিশিয়ে দেন। বধূ জ্ঞান হারালে ওই দুই সিভিক তাঁকে পাশের একটি গেস্ট হাউসে নিয়ে যায় আত্মীয় পরিচয় দিয়ে। সেখানে তাঁরা বধূকে ধর্ষণ করেন বলে অভিযোগ। গত বুধবার ওই বধূ তাঁর স্বামীকে পুরো বিষয়টি জানান। বুধবারই স্বামীকে নিয়ে লাভপুর থানায় গিয়ে দুই সিভিক ভলান্টিয়ারের বিরুদ্ধে লিখিত অভিযোগ দায়ের করেন তিনি। পুলিশ বুধবার রাতেই অভিযুক্ত দুই সিভিক ভলান্টিয়ারকে গ্রেফতার করে। বৃহস্পতিবার তাঁদের বোলপুর মহকুমা আদালতে হাজির করানো হয়। অভিযুক্তদের তিন দিনের জন্য পুলিশ হেফাজতে পাঠানো হয়েছে। বিষয়টি নিয়ে বীরভূমের পুলিশ সুপার ভাস্কর মুখোপাধ্যায় বলেন, ‘‘আমরা অভিযুক্তদের গ্রেফতার করেছি। তদন্তের স্বার্থে যা করা দরকার তা নিশ্চয়ই করব। আমরা অভিযুক্তদের আপাতত নিজেদের হেফাজতে নিয়ে জিজ্ঞাসাবাদ করছি।’’
সকালে বাবা, মা দু’জনেই কাজে বেরিয়ে যান। সেই সময় বাড়িতে একাই থাকত নাবালিকা। সেই সুযোগ নিয়ে তাকে দিনের পর দিন ধর্ষণের অভিযোগ উঠল এক প্রতিবেশী প্রৌঢ়ের বিরুদ্ধে। নদিয়ার কৃষ্ণগঞ্জ থানা এলাকার ঘটনা। ষষ্ঠ শ্রেণির বছর চোদ্দোর নাবালিকাকে ধর্ষণের অভিযোগে ওই প্রৌঢ়ের বিরুদ্ধে পকসো আইনে মামলা রুজু করেছে তদন্তে নেমেছে পুলিশ। পুলিশ সূত্রে খবর, অভিযুক্ত এখন পলাতক। কৃষ্ণনগর পুলিশ জেলার সুপার ঈশানী পাল বলেন, ‘‘অভিযোগের ভিত্তিতে ধর্ষণের মামলা রুজু করে তদন্ত শুরু করেছে পুলিশ। নির্যাতিতার নিরাপত্তার দিকটিও খতিয়ে দেখা হবে।’’ স্থানীয় সূত্রে জানা গিয়েছে, নাবালিকার পরিবার আর্থিক ভাবে স্বচ্ছল নয়। বিভিন্ন সময় সাহায্যের নামে তাদের সঙ্গে প্রৌঢ়ের দীর্ঘ দিনের সম্পর্ক। নাবালিকার পরিবারের অভিযোগ, বাড়িতে যাতায়াতের সুযোগ নিয়ে মেয়েকে কয়েক মাস ধরে ধর্ষণ করছেন অভিযুক্ত। শুধু তা-ই নয়, ধর্ষণের কথা কাউকে জানালে প্রাণে মেরে ফেলার হুমকিও দেওয়া হয়েছে। পরিবারের দাবি, গত সোমবারও বাড়ির অদূরে একটি বাগানে নিয়ে গিয়ে মেয়েকে ধর্ষণ করেন প্রৌঢ়। তা দেখে ফেলেন প্রতিবেশীরা। অভিযুক্ত এলাকায় দাপুটে ব্যক্তি হিসাবে পরিচিত হওয়া প্রাথমিক ভাবে কেউ মুখ না খুললেও মঙ্গলবার থানায় লিখিত অভিযোগ দায়ের করেন নাবালিকার পরিবার।    নাবালিকার মা বলেন, ‘‘আমাদের পারিবারিক অভাবের সুযোগ নিয়ে আমার মেয়েকে দিনের পর দিন ধর্ষণ করেছে! ওর সর্বোচ্চ সাজা হোক।’’ অভিযোগ প্রমাণিত হলে স্বামীর ফাঁসি হওয়া উচিত বলে মনে করেন অভিযুক্তের স্ত্রী। তিনি বলেন, ‘‘আমার স্বামী যদি এ কাজ করে থাকেন, তবে ওঁর ফাঁসি হোক। অন্য কোনও শাস্তির ওঁর জন্য যথেষ্ট নয়।’’
ধর্ষণের অভিযোগ প্রমাণের জন্য ধর্ষকের বীর্যপাত হয়েছিল কি না, তা জানা জরুরি নয়। নারীর অমতে যোনিতে পুরুষাঙ্গের অনুপ্রবেশই ধর্ষণ হিসাবে গণ্য হবে, একটি মামলায় এমনটাই মন্তব্য করল অন্ধ্রপ্রদেশ হাই কোর্ট। অন্ধ্রের উচ্চ আদালতের বিচারপতি চিকাটি মানবেন্দ্রনাথ রায় একটি পকসো মামলায় সম্প্রতি এই মন্তব্য করেছেন। তিনি জানিয়েছেন, যদি তথ্য এবং প্রমাণের দ্বারা পুরুষাঙ্গের অনুপ্রবেশের বিষয়ে নিশ্চিত হওয়া যায়, তবে পকসো আইনের ৩ নম্বর ধারা অনুযায়ী ধর্ষণের অভিযোগ প্রমাণের জন্য তা-ই যথেষ্ট। ধর্ষকের বীর্যপাতের প্রমাণ এ ক্ষেত্রে জরুরি নয়। পকসো মামলায় ২২ পৃষ্ঠার রায় ঘোষণা করেছে অন্ধ্রপ্রদেশ হাই কোর্ট। বিচারপতি জানিয়েছেন, যদি ১২ বছরের কমবয়সি কোনও শিশুকে যৌন হেনস্থার অভিযোগ প্রমাণিত হয়, তবে পকসো আইনের ৫ এবং ৬ নম্বর ধারা অনুযায়ী তা শাস্তিযোগ্য অপরাধ। ২০১৫ সালে এক নাবালিকার যৌন হেনস্থার মামলায় অন্ধ্রপ্রদেশ হাই কোর্ট এই রায় দিয়েছে। ২০১৬ সালেই নিম্ন আদালত অভিযুক্ত যুবককে ১০ বছরের সশ্রম কারাদণ্ডের সাজা শুনিয়েছিল। তাঁকে ৫ হাজার টাকা জরিমানাও করা হয়। অভিযুক্ত নিম্ন আদালতের সেই নির্দেশকে চ্যালেঞ্জ জানিয়ে উচ্চ আদালতে গিয়েছিলেন। তাঁর যুক্তি ছিল, নাবালিকার সঙ্গে তাঁর সঙ্গম বা যৌনমিলনের কোনও প্রমাণ পাওয়া যায়নি। স্বাস্থ্য পরীক্ষায় বীর্যের চিহ্নও মেলেনি। কিন্তু চিকিৎসক জানিয়েছিলেন, নাবালিকার যোনিতে রক্তের দাগ পাওয়া গিয়েছিল। ফলে পুরুষাঙ্গ যে সেখানে প্রবেশ করানো হয়েছিল, তাতে কোনও সন্দেহ নেই। এমনকি, যোনিতে আঙুল প্রবেশ করানোর কথাও জানিয়েছিলেন চিকিৎসক। সব দিক বিবেচনা করে বিচারপতির পর্যবেক্ষণ, শুধুমাত্র বীর্যপাত হয়নি বলে ধর্ষক পার পেয়ে যেতে পারেন না। বীর্যপাত হোক বা না হোক, ধর্ষণ ধর্ষণই। তা শাস্তিযোগ্য অপরাধ। তিনি নিম্ন আদালতের রায় বহাল রেখেছেন।
জন্মদাত্রী মাকে কয়েক বছর ধরে ধর্ষণ করে গিয়েছিল ছেলে। অভিযোগ, মাকে আত্মহত্যা করতেও প্ররোচনা দিয়েছিল সে। চার বছর আগের সেই মামলায় রায় জানাল হরিয়ানার একটি দায়রা আদালত। এ ক্ষেত্রে বিচারক রাহুল বিষ্ণোইয়ের পর্যবেক্ষণ, যে ছেলের মাকে ছাতার মতো সুরক্ষা দেওয়া উচিত, সেই ছেলেই পশুর মতো আচরণ করেছে। ধর্ষণ এবং আত্মহত্যায় প্ররোচনা দেওয়ার কারণে ওই ব্যক্তিকে আমৃত্যু কারাদণ্ড দিয়েছে আদালত। একই সঙ্গে ২০ হাজার টাকা জরিমানাও করা হয়েছে।   ২০২০ সালের ১৬ নভেম্বর হরিয়ানার একটি গ্রামে আত্মহত্যা করেন বছর ৫৫-র এক মহিলা। ওই মহিলার স্বামী থানায় অভিযোগ দায়ের করে দাবি করেন, তাঁর স্ত্রীকে আত্মহত্যা করতে বাধ্য করা হয়েছে। পরে এই ঘটনার তদন্তে নামে পুলিশ। তদন্তে উঠে আসে ওই মহিলার বড় ছেলে মাদকাসক্ত। মাদক কেনার টাকা চাইতে পরিবারের সদস্যদের উপর অত্যাচার করতেন তিনি। মত্ত অবস্থায় নিয়মিত মাকেও ধর্ষণ করতেন। ওই ব্যক্তির মা আত্মহত্যা করার পর তাঁর দেহের ময়নাতদন্ত করা হয়। সেখানেও ধর্ষণের প্রমাণ মিলেছে বলে আদালতে জানায় পুলিশ। ধর্ষণের দায়ে ২০২০ সালের অক্টোবর মাসে গ্রেফতার করা হয় ওই ব্যক্তিকে। পুলিশ সূত্রে খবর, বছর কুড়ি আগে ওই মহিলার স্বামী মারা যান। তারপর দেওরকে বিয়ে করেন তিনি। তাই নিয়েও মাকে কথা শোনাত ছেলে। শারীরিক নিগ্রহে বাধা দিলে মারধর করা হত। আগেই ওই ব্যক্তির বিরুদ্ধে চার্জশিট দাখিল করেছিল পুলিশ। গোটা তদন্তপ্রক্রিয়ায় আত্মীয়স্বজন, প্রতিবেশী মিলিয়ে প্রায় ১৮ জন ওই ব্যক্তির বিরুদ্ধে সাক্ষ্য দেন।
স্কুলের ছাত্রীদের ব্ল্যাকমেল করে দিনের পর দিন গণধর্ষণ। মুখ বন্ধ করতে অশালীন ছবি তুলে ব্ল্যাকমেল। ৩০ বছর আগের এই ঘটনায় নড়ে গিয়েছিল গোটা দেশ। ১০০ জনেরও বেশি কিশোরীকে এ ভাবে হেনস্থা করা হয়েছিল। ছবি সংগৃহীত।
৩ বছরের এক শিশুকন্যাকে ধর্ষণের অভিযোগ উঠেছে ১০ বছরের এক বালকের বিরুদ্ধে। অভিযুক্ত বালককে আটক করেছে পুলিশ। ঘটনাটি উত্তরপ্রদেশের মুজফ্‌‌ফরনগরের। রবিবার এই ঘটনার কথা প্রকাশ্যে এসেছে। পুলিশ সূত্রে খবর, একই স্কুলে পড়ে ওই বালক এবং শিশুকন্যা। প্রথম শ্রেণির ছাত্র বালকটি। শিশুকন্যা প্লেস্কুলে পড়ে। শনিবার শিশুকন্যাকে নিয়ে স্কুলের ছাদে যায় বালকটি। সেখানে শিশুকন্যাকে ধর্ষণ করা হয় বলে অভিযোগ। শিশুকন্যার পরিবারের অভিযোগের ভিত্তিতে বালককে আটক করা হয়েছে। স্কুলের মধ্যে সবার আড়ালে কী ভাবে শিশুকন্যার সঙ্গে এমনটা ঘটল, এই নিয়ে স্কুল কর্তৃপক্ষের বিরুদ্ধে প্রশ্ন তুলেছেন অনেকে। ঘটনার তদন্ত শুরু করেছে পুলিশ।   উত্তরপ্রদেশে এর আগেও একাধিক ধর্ষণের অভিযোগ প্রকাশ্যে এসেছে। গত মার্চ মাসে মোরাদাবাদে একটি শপিং মলের এক সাফাইকর্মীর মাথায় বন্দুক ঠেকিয়ে ধর্ষণের অভিযোগ উঠেছিল ওই মলেরই এক নিরাপত্তারক্ষীর বিরুদ্ধে। গত ফেব্রুয়ারিতে মুজফ্‌ফরনগরে ১৬ বছরের এক নাবালিকাকে ধর্ষণের অভিযোগ উঠেছিল গ্রামেরই এক যুবকের বিরুদ্ধে। অতীতে উন্নাও, হাথরস, লখিমপুর খেরিতে একাধিক ধর্ষণের ঘটনা প্রকাশ্যে এসেছে। যা ঘিরে তোলপাড় হয়েছে উত্তরপ্রদেশের রাজনীতি। এ বার ৩ বছরের শিশুকন্যাকে ধর্ষণের অভিযোগ উঠল ১০ বছরের বালকের বিরুদ্ধে।
স্কুলছাত্রদের ধর্ষণ, শিক্ষাপ্রতিষ্ঠানের ভিতরে-বাইরে যৌন সম্পর্ক গড়ে তোলা-সহ অসদাচারণের অভিযোগে দু’দিনের মধ্যে আমেরিকার ৬ জন শিক্ষিকাকে গ্রেফতার করল পুলিশ। অভিযুক্ত শিক্ষিকারা ২৬ থেকে ৩৮ বছর বয়সি বলে রবিবার সংবাদমাধ্যম সূত্রে খবর। আমেরিকার সংবাদমাধ্যম ‘ডব্লিউটিকেআর’ জানিয়েছে, বৃহস্পতিবার ড্যানভিলের এক ৩৬ বছরের শিক্ষিকার বিরুদ্ধে দু’জন কিশোর ছাত্রকে ধর্ষণের অভিযোগ উঠেছে। সে দিন জেরান্ড কাউন্টি ডিস্ট্রিক্ট কোর্টে তাঁকে হাজির করানো হয়। অভিযোগ, ১৬ বছরের দুই স্কুলছাত্রকে ধর্ষণ করেছেন প্রাথমিক স্কুলের ওই শিক্ষিকা। গ্রেফতারির পর তাঁকে ছুটিতে পাঠিয়েছেন স্কুল কর্তৃপক্ষ। ড্যানভিলের মতোই অভিযোগ উঠেছে আরকানসাসের এক ৩২ বয়সি শিক্ষিকার বিরুদ্ধে। ‘আরকানসাস টাইমস’-র প্রতিবেদন অনুযায়ী, কিশোর ছাত্রের ইচ্ছার বিরুদ্ধে তার সঙ্গে যৌন সম্পর্ক গড়েছেন অভিযুক্ত শিক্ষিকা। ‘নিউ ইয়র্ক পোস্ট’ জানিয়েছে, স্কুলছাত্রের সঙ্গে যৌন সম্পর্কের অভিযোগে বৃহস্পতিবার ওকলাহোমার ২৬ বছরের এক শিক্ষিকাকে গ্রেফতার করেছে স্থানীয় পুলিশ। লিঙ্কন কাউন্টির ওই শিক্ষিকার বিরুদ্ধে অভিযোগ, স্কুলচত্বরের ভিতরে ১৫ বছরের এক ছাত্রের সঙ্গে অনভিপ্রেত সম্পর্ক গড়েছেন তিনি। যদিও স্ন্যাপচ্যাটের মাধ্যমে তাঁদের কথাবার্তা হত বলে আদালতের নথিতে উল্লেখ করা হয়েছে। আমেরিকার এই সংবাদমাধ্যম জানিয়েছে, স্কুলচত্বরের পাশাপাশি তার বাইরেও এক কিশোর ছাত্রের সঙ্গে যৌনতায় মত্ত ছিলেন বলে আইওয়ার ৩৬ বছরের এক শিক্ষিকার বিরুদ্ধে অভিযোগ। শুক্রবার তাঁকে গ্রেফতার করেছে পুলিশ। অন্য দিকে, বেশ কয়েক মাস ধরে এক স্কুলছাত্রের সঙ্গে যৌন অসদাচারণ করার অভিযোগে ফেয়ারফক্স কাউন্টির এক ৩৩ বছরের শিক্ষিকাকে গ্রেফতার করা হয়েছে। হাই স্কুলের এক ছাত্রের সঙ্গে যৌনাচারের অভিযোগে পেনসিলভ্যানিয়ার এক ২৬ বছরের শিক্ষিকাকে পাকড়াও করেছে পুলিশ।
মা মারা গিয়েছেন। বাবা নিখোঁজ। দুই কাকার কাছে থাকত নাবালিকা। তাকে মত্ত অবস্থায় ধর্ষণ করার অভিযোগ উঠল সেই কাকাদের বিরুদ্ধে। এই ঘটনা ঘটেছে বীরভূমের সাইঁথিয়ায়। পুলিশ নাবালিকার অভিযোগের ভিত্তিতে দুই অভিযুক্তকে গ্রেফতার করেছে। নাবালিকার অভিযোগ, তার দুই কাকা তাকে মত্ত অবস্থায় ধর্ষণ করে বৃহস্পতিবার রাতে। বিষয়টি প্রথমে প্রতিবেশীদের জানায় ওই নাবালিকা। এর পর প্রতিবেশীদের সাহায্যে শুক্রবার রাতে নিজেই সাঁইথিয়া থানায় গিয়ে পুলিশের কাছে অভিযোগ দায়ের করে ওই নাবালিকা। তার এক প্রতিবেশীর কথায়, ‘‘রাতে দুই কাকা মিলে ধর্ষণ করে মেয়েটিকে। সকালে ও বলেছে আমাদের। এর পর আমরা ওকে নিয়ে থানায় এসেছি।’’ নাবালিকার দায়ের করা সেই অভিযোগের ভিত্তিতে পুলিশ নাবালিকার দুই কাকাকে গ্রেফতার করেছে। পুলিশ ওই নাবালিকার স্বাস্থ্যপরীক্ষার জন্য তাকে পাঠিয়েছে সিউড়ি হাসপাতালে। বিষয়টি নিয়ে বীরভূমের পুলিশ সুপার ভাস্কর মুখোপাধ্যায় বলেন, ‘‘আমরা ঘটনার তদন্ত করছি। ইতিমধ্যেই অভিযুক্তদের গ্রেফতার করা হয়েছে। মেয়েটিরও ডাক্তারি পরীক্ষা করানো হচ্ছে। আমরা এলাকার মানুষদের সঙ্গে কথা বলেও বিষয়টি জানার চেষ্টা করব।’’
বিরাট কোহলি ও অনুষ্কা শর্মার মেয়েকে টুইটারে ধর্ষণের হুমকি দিয়েছিলেন এক ব্যক্তি। টি-টোয়েন্টি বিশ্বকাপে চিরপ্রতিদ্বন্দ্বী পাকিস্তানের কাছে হেরে যায় বিরাট কোহলির দল। তখনই মেয়ে ভামিকাকে ধর্ষণ করার হুমকি দিয়েছিলেন ওই ব্যক্তি। পেশায় সফ্‌টঅয়্যার ইঞ্জিনিয়ার। নাম রামনাগেশ আলিবাতিনি। হায়দরাবাদের একটি তথ্যপ্রযুক্তি সংস্থায় কর্মরত ছিলেন। বর্তমানে পিএইচডি করার জন্য চাকরি থেকে ইস্তফা দিয়েছেন। ভারতীয় ক্রিকেট তারকার মেয়েকে ধর্ষণের হুমকি দিয়ে গ্রেফতার হন ওই ব্যক্তি। সোমবার বম্বে হাইকোর্ট রামনাগেশের বিরুদ্ধে দায়ের এফআইআর এবং চার্জশিট খারিজ করে দেয়। বিচারপতি গড়কড়ী এবং বিচারপতি পিডি নায়েকের ডিভিশন বেঞ্চ অভিযুক্ত ওই ব্যক্তিকে নিয়ে বড়সড় রায় দিলেন। পুলিশে অভিযোগ দায়ের করেছিলেন বিরাটের ম্যানেজার আকিল্লা ডি’সুজা, ভামিকাকে ধর্ষণের হুমকি দেওয়া ওই ব্যক্তির নামে। অভিযুক্ত ওই ইঞ্জিনিয়ারের বিরুদ্ধে ফৌজদারি মামলা খারিজ করল আদালত, তাঁর  ভবিষ্যতের কথা ভেবেই এই রায় দেয় আদালত।  অভিযুক্ত ওই ব্যক্তি নিজের পক্ষে সাফাই দিয়ে জানান, তিনি জয়েন্ট পরীক্ষার টপার। দেশের নামী আইটি ফার্ম থেকে ইন্টার্নশিপ করেছেন। তাঁর বিরুদ্ধে এর আগে কোনও মামলা দায়ের হয়নি। এই ফৌজদারি মামলা তাঁর কেরিয়ার নষ্ট করে দেবে। বিদেশে মাস্টার্স করার স্বপ্নও ভেঙে যাবে।’’ অভিযুক্তের আর্জিতে সাড়া দেয় আদালত, তাতে সম্মতি জানান বিরাটের ম্যানেজার।
বাড়িতে ডেকে নিয়ে গিয়ে প্রথমে তাকে যৌন হেনস্থা করে স্কুলের এক ছাত্র। সে সময় চিৎকার-চেঁচামেচি শুরু করলে ওই ছাত্রকে বাড়ির বাইরে পাঠিয়ে দেন তাঁর বাবা। এর পর তাকে ধর্ষণ করেন। নবম শ্রেণির এক ছাত্রীর অভিযোগের ভিত্তিতে পকসো আদালতের নির্দেশে শনিবার উত্তরপ্রদেশের এক ব্যক্তি এবং তাঁর ছেলের বিরুদ্ধে ধর্ষণ, যৌন হেনস্থা-সহ একাধিক অভিযোগে মামলা রুজু করেছে পুলিশ। যদিও অভিযুক্তদের এখনও গ্রেফতার করা হয়নি। পিলিভিট শহরের পনেরো বছরের ওই কিশোরীর দাবি, পরীক্ষার আগে একটি ফোটোকপি দেওয়ার অজুহাতে ১৩ মার্চ তাকে বাড়িতে ডেকেছিলেন স্কুলের এক ছাত্র। তবে সেখানে গেলে তাকে যৌন হেনস্থা করে আঠারো বছরের ছাত্রটি। চিৎকার করে উঠলে ছাত্রের বাবা সেখানে হাজির হন। এর পর ছেলেকে বকাঝকা করে বাড়ির বাইরে চলে যেতে বলেন। ছাত্রটি বাইরে গেলে তার মুখে স্কার্ফ গুঁজে তাকে ধর্ষণ করেন। এই ঘটনা নিয়ে মুখ খুললে তাকে প্রাণে মেরে ফেলার হুমকি দেন। কোনও রকমে বাড়িতে ফিরে পরিবারের সদস্যদের সব কথা জানায় সে। সংবাদমাধ্যম সূত্রে খবর, ১৪ মার্চ পিলিভিট পুলিশের কাছে অভিযোগ জানান তারা। তবে এ নিয়ে পদক্ষেপ করেনি পুলিশ। এমনকি, ১৭ মার্চ পিলিভিটের পুলিশ সুপার অতুল শর্মাকে চিঠি লিখে কিশোরীর হয়ে  অভিযোগ করেন তার এক আত্মীয়া। তাতে কোনও সুরাহা হয়নি বলে দাবি। এর পর পকসো আদালতের দ্বারস্থ হন তাঁরা। পিলিভিটের এক পুলিশ আধিকারিক নরেশ ত্যাগী সংবাদমাধ্যমে বলেন, ‘‘আদালতের নির্দেশে ৪২ বছরের এক ব্যক্তি এবং তাঁর ছেলে, এই দুই অভিযুক্তের বিরুদ্ধে ভারতীয় দণ্ডবিধির ৩৭৬, ৩৪১, ৩৫৪, ৫০৪ এবং ৫০৬ ধারায় ধর্ষণ, শ্লীলতাহানি-সহ একাধিক অভিযোগে মামলা রুজু করা হয়েছে। পাশাপাশি পকসো আইনের কয়েকটি ধারাও যোগ করেছি আমরা। অভিযুক্তদের শীঘ্রই গ্রেফতার করা হবে।’’
১০ বছরের বালিকাকে ধর্ষণের অভিযোগ যুবকের বিরুদ্ধে। ধর্ষণের পর বালিকার যোনিতে তিনি মাটি আর বালি চাপা দিয়ে দিয়েছিলেন। অভিযুক্তকে গ্রেফতার করেছে পুলিশ। ঘটনাটি বিহারের পূর্ণিয়া জেলার দাগারুয়া থানা এলাকার। রবিবার নিজের বাড়ির বাইরে বন্ধুদের সঙ্গে খেলছিল ওই বালিকা। সেখানে অভিযুক্ত যুবক আসেন। তিনি বালিকার বন্ধুদের বাড়ি ফিরে যেতে বলেন। তারা চলে গেলে বালিকাকে পরিত্যক্ত এলাকায় নিয়ে যান অভিযুক্ত। সেখানে তাকে ধর্ষণ করা হয় বলে অভিযোগ। ধর্ষণের ফলে বালিকার যোনি থেকে রক্তপাত শুরু হয়। অভিযোগ, সেই রক্তাক্ত যোনিতে মাটি এবং বালি চাপা দিয়ে দেন যুবক। বালিকার মা তার বন্ধুদের জিজ্ঞাসা করে জানতে পারেন যুবক তাঁর মেয়েকে বাড়ির সামনে থেকে তুলে নিয়ে গিয়েছেন। এর পর গ্রামবাসীদের সঙ্গে নিয়ে তিনি যুবককে খুঁজতে বেরোন। সকলকে আসতে দেখে ঘটনাস্থল থেকে পালিয়ে যান অভিযুক্ত। বালিকাকে উদ্ধার করে হাসপাতালে পাঠানো হয়। পুলিশে খবর দেন গ্রামবাসীরা। খবর পেয়ে ঘটনাস্থলে আসে পুলিশ। তারা অভিযুক্ত যুবককে ধরে ফেলে। তাঁর বিরুদ্ধে পকসো আইনে মামলা রুজু করা হয়েছে। পূর্ণিয়ার পুলিশ সুপারিনটেন্ডেন্ট জানান, অভিযুক্তকে জিজ্ঞাসাবাদ করা হচ্ছে। দ্রুত বিচারপ্রক্রিয়া সম্পন্ন করে তাঁর শাস্তি নিশ্চিত করা হবে।
সোজার পাশাপাশি উল্টো বোনাও শিখতে হবে”, উল বোনা শেখানোর ক্লাসে দিদিমণিরা কিছু ক্ষণ পর পরই বলতেন। খুব ধন্ধ লাগত কথাটা শুনে— উল্টো বোনা মানে কি কাঁটা উল্টে যায়, না কি উল? এত উল্টে যাওয়া এক সঙ্গে কী ভাবে সম্ভব, প্রশ্ন জাগত মনে। এখন আর জাগে না। এখন বরং মনে হয় যে, এমন একটা দুনিয়ায় এমন এক ব্যবস্থার মধ্যে বাস করছি, যেটা ‘রমাকান্ত কামার’ নামটার মতো একটা প্যালিনড্রোম— উল্টে দিলেও পাল্টায় না একবিন্দু। কোথাও কিছু বদলাবে না আর। বদলানো সম্ভব নয়, কারণ আমরা নিজেরা নিজেদের পরিবর্তনের ঊর্ধ্বে নিয়ে গিয়ে বিশ্বাস করতে শুরু করেছি, ‘যা বলতে চাই সেটা ঠিক নয় অন্যেরা বললে’। উপরের পঙ্‌ক্তিটি যাঁর রচনা, সেই শঙ্খ ঘোষ কামদুনি কাণ্ডের পর একটি মিছিলের ডাক দিয়েছিলেন, যেখানে দলমতনির্বিশেষে অসংখ্য মানুষ হেঁটেছিলেন। হেঁটেছিলেন তাঁরা, অন্তর্দাহ এবং অন্তর্দংশন যাঁদের কুরে কুরে খাচ্ছিল, এক সদ্য-তরুণীকে ধর্ষণের পর ছিঁড়ে ফেলে খুন করা হয়েছে শুনে। তার কিছু দিন আগেই ঘটে গিয়েছে পার্ক স্ট্রিট-কাণ্ড— সুজ়েট জর্ডান কামদুনির মেয়েটির জন্য বিচার চেয়ে পথে নেমেছেন। কয়েক বছর আগে নন্দীগ্রাম-কাণ্ডের প্রতিবাদে যাঁরা পথে নেমেছিলেন, তাঁদের অনেককেই কামদুনির জন্যেও রাস্তায় দেখে একটা প্রতীতী জন্মেছিল যে, ‘অন্যায় যেখানে, প্রতিবাদ সেখানে’ কথাটা কেবল আপ্তবাক্য নয়। সেই মিছিলের পর এগারো বছর পেরিয়ে গেল প্রায়, কামদুনির পিশাচরা শাস্তি পায়নি আজও। মানুষের স্মৃতি ফিকে হয়ে গেছে অনেকটাই, মরচে পড়ে গেছে ফাস্ট ট্র্যাক কোর্টের তড়িৎ-গতিতে বিচার দেওয়ার প্রতিশ্রুতিতেও। উপরন্তু মামলাটি বারাসত থেকে ব্যাঙ্কশাল কোর্টে স্থানান্তরিত হয়ে গেছে (কামদুনি গ্রামের অধিবাসীরা স্রেফ দারিদ্রের কারণেই পয়সা খরচ করে নিয়মিত কলকাতা আসতে পারবেন না, তা জানা সত্ত্বেও), এবং কেন কে জানে, একের পর এক সরকারি উকিল সরে দাঁড়িয়েছেন মামলাটি থেকে। এর মধ্যেও যখন দেখি যে, কামদুনি গ্রামের প্রথম মেয়ে গ্র্যাজুয়েটের ধর্ষণ ও খুনের বিচার চেয়ে তারই দুই আবাল্য বান্ধবী এবং শৈশবের এক মাস্টারমশাই আজও লড়াই চালিয়ে যাচ্ছেন, তখন সাহস পাই। মৌসুমী কয়াল ও টুম্পা কয়াল, এবং তাঁদের শিক্ষক প্রদীপ মুখোপাধ্যায় সম্প্রতি একটি সাংবাদিক সম্মেলনে জানালেন যে, বিগত কয়েক বছরে যত বার তাঁদের হুমকি দেওয়া হয়েছে, তত বারই গ্রামের সাধারণ মানুষেরা এগিয়ে এসেছেন নিজেদের বুকের পাঁজর দিয়ে তৈরি নিরাপত্তার বর্ম নিয়ে। নির্যাতিতার ভাইদের দিকে ইঙ্গিত করে অনেকেই যখন বলে যাচ্ছেন যে, সরকারি চাকরি নিয়েছেন মানেই ওঁরা বিকিয়ে গিয়েছেন, তখন প্রদীপবাবু দাপটের সঙ্গে সস্তা সমীকরণের বিপ্রতীপে দাঁড়িয়ে দাবি করলেন যে, ক্ষতিপূরণ নিলেই কেউ প্রতিবাদের অধিকার হারায় না। যাঁদের দু’বেলা অন্নের সংস্থান হয় না, নৃশংসতম কোনও ঘটনার পরিপ্রেক্ষিতে যদি তাঁদের সরকারি চাকরি দেওয়া হয়ে থাকে, তবু তাঁদের সেই নারকীয়তার বিরুদ্ধে মুখ খোলার, প্রতিবাদ করার অধিকার চলে যায় না। কথা হল, বিচার কি শুধু ওঁরাই চাইবেন? খুন হয়ে যাওয়া মেয়েটির পরিবার, তাঁর শৈশবের বন্ধুরা কিংবা এক জন শিক্ষক, দু’এক জন সহৃদয় উকিলেরই দায় কামদুনির মেয়েটিকে বিচার দেওয়া? বৃহত্তর জনসমাজ চুপ করে থাকবে, যখন কিনা হাথরস কিংবা উন্নাও নয় কেবল, হাঁসখালি থেকে বালুরঘাট হয়ে তিলজলায় সাত বছরের নাবালিকা খুন হয়ে যাচ্ছে আমাদেরই চোখের সামনে? ওই খুনিগুলোকে যত দ্রুত সম্ভব ফাঁসির দড়ি থেকে ঝুলতে দেখার বাসনা হয়তো কোটি লোকের; কিন্তু সেই দাবি নিয়ে রাস্তায় নামবেন ক’জন? আজ কে এমন আছেন, যাঁর ডাকে রাজনীতির ঊর্ধ্বে উঠে অসংখ্য মানুষ, কেবল মানুষ বলেই পথে নামবেন? তেমন একটি প্রতিবাদ মিছিল আজ আবার হলে মিডিয়ার বিপুল মনোযোগ পাবে কি? বিশেষ করে ইলেকট্রনিক মিডিয়ার সাম্প্রতিক ‘খবর’গুলোর দিকে তাকালে এই প্রশ্নের আশাব্যঞ্জক উত্তর মেলে না। হতাশ হয়ে লক্ষ করতে হয়, কত তরল এবং তুচ্ছ ব্যাপার নিয়ে ব্যস্ত থাকার সর্বাঙ্গীণ প্রতিযোগিতা চলতে পারে! প্রথমে একটি জয়েনিং লেটার নিয়ে শুরু হল অলীক কুনাট্যরঙ্গ। চাকরিতে যোগদানের চিঠি যে চাকরি পাইয়ে দেওয়ার ‘চিরকুট’ নয়, তা বোঝার জন্য রকেট বিজ্ঞানী হতে হয় না। পাশাপাশি, আগের আমলে পার্টির প্রভাবশালী ব্যক্তিদের পরিবারের কারও কারও যে সুপারিশ বা বিনা সুপারিশেই চাকরি হয়ে যেত, সেটাও অনস্বীকার্য। এই প্রতিবেদকের পাড়াতেই স্থানীয় এক দোর্দণ্ডপ্রতাপ নেতার স্ত্রীর সুবিধা করে দিতে গিয়ে এক একনিষ্ঠ পার্টি-কর্মীকে সারা জীবন বিনা মাইনেয় চাকরি করে যেতে হয়েছে প্রাইমারি স্কুলে। ত্রিশ বছরের উপর। কামদুনির নিহত মেয়েটির খুনের বিচার চেয়ে লড়াই করার মানে নিশ্চয়ই এই নয় যে, বানতলার নৃশংস ধর্ষণ এবং হত্যার কথা ভুলে যেতে হবে? তেমনই এই আমলের দুর্নীতি নিয়ে কথা বলার মানে এটা হতে পারে না যে, আগের জমানার স্বজনপোষণের বিরুদ্ধে মুখ খোলা যাবে না। মুখ খুললেই অবশ্য একটি বুলেট ছুটে আসে— ‘পারলে প্রমাণ করুন’। কে প্রমাণ করবে? যখন দু’জন শিক্ষিত নেতা পরস্পরের পুত্র-কন্যা-জামাতা-পুত্রবধূর সুবন্দোবস্ত করে দেন, তখন সমাজবিজ্ঞানী আশিস নন্দীর সেই কথাটাই সত্য হয়ে ওঠে যে, আমি আর আপনি দুর্নীতি করলে, দুর্নীতিটা দুর্নীতি বলে মনেই হবে না। আজ যে বিপুল দুর্নীতির উপরের ঢাকনাটা খুলে গেছে, তার কারণ পারস্পরিক প্রতিদান নয়, টাকা দুর্নীতির মাধ্যম হয়ে উঠেছে— ব্লকে ব্লকে স্বল্পশিক্ষিত নেতাদের বাড়বাড়ন্তের কারণে। মধ্যগগনে থাকা পার্টির দেওয়া সুবিধা ছেড়ে বেরিয়ে যাওয়া এক নেতা সে রকমই কিছু বলেছিলেন। তাঁর মতের সঙ্গে কেউ একমত হতে পারেন, না-ও পারেন। কিন্তু, দলের প্রতি তাঁর অতীত অবদানের কথা কেউ ভোলেন কোন সাহসে? সিদ্ধার্থশঙ্কর রায়ের আমলে যে বাড়িটায় ওই নেতা এবং আরও কয়েক জন কমরেড লুকিয়ে থাকতেন মাসের পর মাস, সেই বাড়িটা আমার চেনা। সে সময়ের ইতিহাসও জানা। যে কোনও দিন খুন হয়ে যেতে পারতেন ওঁরা সবাই। ‘স্ট্রাগল’ কাকে বলে, সে কথা যাঁরা জানলেন না, দামি গাড়ি চড়ে আর বিলাসবহুল বাড়িতে থেকে তাঁদের স্পর্ধা হয় কী করে অতীতকে অস্বীকার করার? জাঙ্গিপাড়ার মাস্টারমশাই তথা রাজনৈতিক কর্মী রবীন্দ্র সিংহরায়ের কথা মনে পড়ে, যিনি বর্ষাসজল নয়ানজুলিতে নেমে চাষিদের হাতে হাত মিলিয়ে পাট পচাতেন। মৃত্যুর আগে তিনি নাকি বলেছিলেন, “চার দিকে মানুষ পচছে।” রবীন্দ্রবাবুর মতো মানুষদের মৃত্যুকালীন আক্ষেপকে মিথ্যা প্রমাণ করতে হলে আজ আমাদের ব্যক্তিগত মতামতের ঊর্ধ্বে উঠে টিভির ওই সাজানো জলসার থেকে মুখ ফিরিয়ে কামদুনির জন্য পথে নামতে হবে আবার। কবি ডাক না দিলেও।
একাদশ শ্রেণির ছাত্রীকে স্প্রে দিয়ে অচৈতন্য করে যৌন নির্যাতন চালানোর অভিযোগ উঠল হুগলির পোলবায়। ওই ঘটনায় পোলবা থানায় গণধর্ষণের অভিযোগ দায়ের করেছে নির্যাতিতার পরিবার। ঘটনার তদন্তে নেমেছে পুলিশ। ওই কাণ্ডে ইতিমধ্যেই ৩ জনকে গ্রেফতার করেছে পুলিশ। মামলা রুজু হয়েছে পকসো ধারায়। ছাত্রীটির পরিবার সূত্রে জানা গিয়েছে, রবিবার সন্ধ্যায় টিউটোরিয়াল থেকে বাড়ি ফেরেনি ওই ছাত্রী। কিন্তু রাত সাড়ে ৮টা বেজে গেলেও সে বাড়ি না ফেরায় মেয়ের খোঁজ শুরু করেন পরিবারের সদস্যরা। টিউটোরিয়ালের শিক্ষককে ফোন করে ছাত্রীর মা জানতে পারেন ওই দিন যে পড়ানো হবে না, তা আগেই জানিয়ে দেওয়া হয়েছিল হোয়াটসঅ্যাপ গ্রুপে। শেষ পর্যন্ত রাত ১টা নাগাদ পোলবা থানায় বিষয়টি জানায় ছাত্রীর পরিবার। ছাত্রীটির পরিবার সূত্রে আরও জানা গিয়েছে, রবিবার ভোর ৫টা নাগাদ নিজেই সাইকেল নিয়ে বাড়ি ফেরে ওই ছাত্রী। তার অভিযোগ, শনিবার বাড়ি ফেরার পথে নির্জন জায়গায় তার রাস্তা আটকেছিল বিজন। বিজন তাকে বিয়ের প্রস্তাবও দেয়। কিন্তু ছাত্রী তাতে রাজি না হওয়ায় তার নাকে স্প্রে করে স্থানীয় একটি আমবাগানে বিজন তাকে টেনে নিয়ে যায় বলে অভিযোগ। সেখানে অচৈতন্য অবস্থায় তার উপর নির্যাতন চালানো হয় বলেও অভিযোগ। ছাত্রীর পরিবারের দাবি, বিজনের সঙ্গে আরও কয়েক জন যুবক ছিল। ভোরে জ্ঞান ফিরলে ছাত্রী দেখতে পায় তার সাইকেল পাশেই পড়ে রয়েছে। ছাত্রীর পরিবার সূত্রে জানা গিয়েছে, সেই সময় অভিযুক্তরা ফোনে কথা বলতে ব্যস্ত ছিল সেই সুযোগে সেখান থেকে বাড়ি ফেরে ওই নির্যাতিতা। এর পর পোলবা থানায় গিয়ে অভিযোগ দায়ের করে ছাত্রীর পরিবার। অভিযুক্তদের খোঁজ চালাচ্ছে পুলিশ। ছাত্রীর বাবা বলেন, ‘‘আজ ভোর ৫টা নাগাদ আমার মেয়ে বাড়িতে ফিরেছে রক্তাক্ত অবস্থায়। ওরা ওকে রাজহাটের দিকে নিয়ে গিয়েছিল। যুবকদের মধ্যে এক জন আমার মেয়ের পরিচিত।’’ এ নিয়ে হুগলির পুলিশ সুপার (গ্রামীণ) আমনদীপ জানিয়েছেন, ওই কাণ্ডে এক জনকে আটক করা হয়েছে। তাঁকে জিজ্ঞাসাবাদ করে বাকিদের খোঁজ চালানো হচ্ছে। নির্যাতিতার স্বাস্থ্যপরীক্ষা হবে বলেও জানিয়েছেন তিনি।
১১ জন আদিবাসী মহিলাকে ধর্ষণের অভিযোগ উঠেছিল ২১ জন পুলিশকর্মীর বিরুদ্ধে। অন্ধ্রপ্রদেশের আল্লুরি সীতারামা রাজু জেলায়। ১৬ বছর আগের সেই ঘটনায় ২১ জন পুলিশকর্মীকে বেকসুর খালাস করল অন্ধ্রের বিশেষ আদালত। আদালতের পর্যবেক্ষণ, এই ঘটনায় ‘স্বচ্ছ এবং নিরপেক্ষ’ তদন্ত করতে ব্যর্থ হয়েছেন দুই তদন্তকারী আধিকারিক। ২০০৭ সালের অগস্টে ভাকাপল্লি গ্রামে চিরুনিতল্লাশি অভিযানে গিয়েছিল বিশেষ নিরাপত্তা বাহিনী গ্রেহাউন্ড। অভিযোগ, ওই বাহিনীর ২১ জন সদস্য ১১ জন আদিবাসী মহিলাকে ধর্ষণ করেন। ২০১৮ সালে বিশাখাপত্তনমে বিচার শুরু হয়। গত বৃহস্পতিবার একাদশ অতিরিক্ত জেলা এবং দায়রা বিচারক ওই পুলিশকর্মীদের বেকসুর খালাস করেন। যদিও নির্যাতিতাদের ডিস্ট্রিক্ট লিগাল সার্ভিস অথরিটির মাধ্যমে আর্থিক ক্ষতিপূরণ দেওয়ার নির্দেশ দিয়েছে আদালত। মানবাধিকার সংগঠন ফোরাম (এইচআরেফ) জানিয়েছে, অভিযুক্ত এক জন পুলিশকর্মীও গ্রেফতার হননি। এত বছর ধরে বিচার চলেছে যে, অনেক অভিযুক্ত মারাও গিয়েছেন। সংগঠনের সহ-সভাপতি এম শরৎ অভিযোগ করে বলেন, ‘‘২০০৭ সালের অগস্টে গ্রেহাউন্ড বাহিনীর ২১ জন সদস্য ১১ জন আদিবাসী মহিলাকে ধর্ষণ করেন।’’ তিনি জানিয়েছেন, নির্যাতিতাদের ক্ষতিপূরণ দেওয়ার নির্দেশ দিয়েছে আদালত। যার অর্থ আদালত জবানবন্দির উপরেই আস্থা রেখেছে। এই সংগঠন আরও অভিযোগ করেছে, তদন্তের শুরু থেকেই অভিযুক্ত পুলিশকর্মীদের বাঁচানোর চেষ্টা চলছিল।
নয় বছরের শিশুকে ধর্ষণের অভিযোগ উঠল বাবার বন্ধুর বিরুদ্ধে। শুক্রবার এই ঘটনা ঘটেছে দক্ষিণ ২৪ পরগনার ভাঙড়ে। পুলিশ অভিযোগ পেয়ে অভিযুক্ত যুবককে গ্রেফতার করেছে। জিজ্ঞাসাবাদ করা হচ্ছে ধৃতকে। তাঁকে নিজেদের হেফাজতে নেওয়ার আবেদন জানাবে পুলিশ। ভাঙড়ের এক যুবকের অভিযোগ, শুক্রবার দুপুরে বাড়িতে কেউ না থাকার সুযোগ নিয়ে তাঁর মেয়েকে ধর্ষণ করেছেন তাঁরই বন্ধু। ওই অভিযোগকারীর দাবি, তাঁরা বাড়ি ফিরে এলে মেয়ে তাঁদের কাছে বিষয়টি জানায়। এর পর ভাঙড় থানায় লিখিত অভিযোগ দায়ের করেন তাঁরা। পুলিশ অভিযুক্তকে গ্রেফতার করেছে। অভিযুক্তের কড়া শাস্তির দাবি তুলেছে নির্যাতিতার পরিবার। অভিযুক্তের বিরুদ্ধে পকসো আইনে মামলা দায়ের করা হয়েছে। এ কথা জানিয়েছেন বারুইপুর পুলিশ জেলার অতিরিক্ত পুলিশ সুপার মাকসুদ হাসান। ঘটনার তদন্ত চলছে বলে জানিয়েছেন তিনি। শনিবার আদালতে ধৃতকে নিজেদের হেফাজতে নেওয়ার আবেদন করবে পুলিশ।
চাকরি দেওয়ার প্রতিশ্রুতি দিয়ে এক তরুণীকে গাড়িতে তুলে নিয়ে ধর্ষণ করেছেন একের পর এক ন’জন। অসমের ওই তরুণীর পরিবারের এই অভিযোগের ভিত্তিতে গাড়ির চালক-সহ ৯ জন অভিযুক্তকে গ্রেফতার করা হয়েছে বলে শুক্রবার জানিয়েছে পুলিশ। সংবাদ সংস্থা সূত্রে খবর, অসমের ধেমাজি জেলার বাসিন্দা ওই তরুণীর পরিবারের সদস্যরা মঙ্গলবার থানায় অভিযোগ করেছেন। অভিযোগপত্রে তাঁরা জানিয়েছেন, চাকরি পাইয়ে দেওয়ার প্রলোভন দেখিয়ে তাঁদের মেয়েকে গাড়িতে করে কামরূপ জেলার হাজো শহরে নিয়ে যাওয়া হয়। হাজো শহরের তাপাবাড়ি চার এলাকায় গাড়ির ভিতর তাঁকে ধর্ষণ করেন গাড়িচালক এবং তাঁর ৮ সঙ্গী। এই অভিযোগের ভিত্তিতে তদন্তে নামে পুলিশ। বৃহস্পতিবার অভিযুক্তদের গ্রেফতার করা হয়েছে। কামরূপ জেলার পুলিশ সুপার হীরেশচন্দ্র রায় শুক্রবার সংবাদ সংস্থাকে জানিয়েছেন, তদন্তে নেমে গণধর্ষণে প্রধান অভিযুক্ত ওই গাড়ির চালককে গ্রেফতার করা হয়। এর পর বাকিদের একে একে গ্রেফতার করা হয়েছে। যে গাড়িতে গণধর্ষণের অভিযোগ উঠেছে, সেটিকে বাজেয়াপ্ত করেছে পুলিশ।
পরিচারিকাকে ধর্ষনের অভিযোগে গ্রেফতার গৃহকর্তা। দক্ষিণ ২৪ পরগনার জয়নগর থানা এলাকার দক্ষিন বারাসতের কালিকাপুরের ঘটনা। ধৃত গৃহকর্তাকে বৃহস্পতিবার বারুইপুর মহকুমা আদালতে হাজির করানো হয়। বিচারক ১৪ দিনের জেল হেফাজতের নির্দেশ দিয়েছে। পুলিশ সূত্রে খবর, নির্যাতিতা অভিযুক্তের বাড়িতে পরিচারিকার কাজ করতেন। সোমবার ওই বাড়িতে কেউ ছিলেন না। স্ত্রী বাপের বাড়ি গিয়েছিলেন। তার সুযোগ নিয়ে গৃহকর্তা তাঁকে ধর্ষণ করেছেন হলে অভিযোগ করেছেন নির্যাতিতা। তিনি পুলিশকে জানিয়েছেন, চিৎকার শুনে প্রতিবেশীরা ছুটে এসে তাঁকে উদ্ধার করেন। এর পর জয়নগর থানায় অভিযোগ দায়ের করে নির্যাতিতার পরিবার। সেই অভিযোগের ভিত্তিতে অভিযুক্তকে গ্রেফতার করা হয়েছে বলে জানিয়েছে পুলিশ। বারুইপুরের এসডিপিও অতীশ বিশ্বাস বলেন, ‘‘নির্যাতিতার অভিযোগের ভিত্তিতে গ্রেফতার হয়েছেন অভিযুক্ত। নির্যাতিতার শারীরিক পরীক্ষা করা হয়েছে। তাঁর গোপন জবানবন্দির ব্যাপারে ইতিমধ্যে আদালতে আবেদন করা হয়েছে।’’
দশম শ্রেণির এক ছাত্রীকে অপহরণ করে ধর্ষণের অভিযোগ উঠেছিল মালদহের এক যুবকের বিরুদ্ধে। শুধু তা-ই নয়, ধর্ষণের অভিযোগ তুলে নিতে অস্বীকার করায় ছাত্রীর বাড়িতে বোমা মেরে তাকে খুনেরও চেষ্টা করেছিলেন বলে অভিযোগ। পুলিশের দাবি, এ নিয়ে শোরগোল হতেই গা-ঢাকা দিয়েছিলেন অভিযুক্ত। তবে শেষরক্ষা হয়নি। গোপন আস্তানা থেকে তাঁকে গ্রেফতার করা হয়েছে। যদিও অভিযুক্তের পাল্টা দাবি, তিনি পুলিশের কাছে আত্মসমর্পণ করেছেন। মঙ্গলবার ধৃতকে আদালতে হাজির করানো হয়েছে। ছাত্রীর পরিবারের দাবি, অপহরণ করে ধর্ষণের অভিযোগ তুলে নিতে অস্বীকার করায় ২৭ মার্চ ছাত্রীর বাড়িতে বোমাবাজি করেন অভিযুক্ত। এ বিষয়ে পুলিশি নিষ্ক্রিয়তার অভিযোগও ওঠে। এর পর কার্যত নড়েচড়ে বসে ভূতনি থানার পুলিশ। পুলিশ সূত্রে খবর, গোপন সূত্রে খবর পেয়ে মানিকচক থানার বিহার সংলগ্ন কোশিঘাটের কাছে অভিযান চালায় ভূতনি থানার পুলিশ। সেখানে আত্মগোপন করেছিলেন অভিযুক্ত যুবক। পুলিশি অভিযানে ধরা পড়েন তিনি। অভিযুক্তের দাবি, আত্মসমর্পণ করেছেন তিনি। এমনকি, ওই ছাত্রীর সঙ্গে তাঁর প্রেমের সম্পর্ক থাকায় সে স্বেচ্ছায় তাঁর সঙ্গে পালিয়েছিল। ছাত্রীর বাড়িতে বা তার পরিবারের উপর হামলা করেননি। মিথ্যা অভিযোগ তুলে তাঁকে ফাঁসানো হচ্ছে। গোটা ঘটনার তদন্তে নেমেছে পুলিশ। মালদহের পুলিশ সুপার প্রদীপকুমার যাদব বলেন, ‘‘অভিযুক্তকে মঙ্গলবার আদালতে হাজির করানো হয়েছে। তদন্তের জন্য অভিযুক্তকে নিজেদের হেফাজতের নেওয়ার আবেদন করেছি আমরা। অপহরণ ও নাবালিকা ধর্ষণের মামলা ছাড়াও বেআইনি আগ্নেয়াস্ত্র রাখা-সহ বোমা মারার মামলা রুজু করা হয়েছে।’’
দু’জন মহিলাকে ধর্ষণের অভিযোগ উঠল ভারতীয় সেনায় কর্মরত জওয়ানদের বিরুদ্ধে। তাঁদের মধ্যে দু’জনকে গ্রেফতার করা হয়েছে। আরও এক জওয়ান পলাতক। তাঁর খোঁজে তল্লাশি শুরু করেছে পুলিশ। ঘটনাটি উত্তরপ্রদেশের ঝাঁসি এলাকার। অভিযোগ, রেলস্টেশন চত্বরে তাঁরা দুই মহিলার সঙ্গে জোর করে যৌন সম্পর্ক স্থাপন করেন। রেল পুলিশের সুপারিন্টেনডেন্ট মহম্মদ মুস্তাক জানিয়েছেন, ধৃত জওয়ানদের মধ্যে এক জনের বাড়ি বিহারের সিওয়ানে এবং অন্য জন থাকেন উত্তরাখণ্ডের ঋষিকেশে। এ ছাড়া, পঞ্জাবের আরও এক জওয়ানের বিরুদ্ধে এই ধর্ষণের ঘটনায় জড়িত থাকার অভিযোগ রয়েছে। কিন্তু তিনি পালিয়ে গিয়েছেন। পুলিশ জানিয়েছে, তিন জওয়ান মিলে দু’জন মহিলাকে স্টেশন চত্বরে ট্রেনের জওয়ানদের কামরায় নিয়ে যান। সেখানে তাঁদের ধর্ষণ করা হয়। অভিযুক্তদের বিরুদ্ধে ভারতীয় দণ্ডবিধির ৩৭৬, ১২০ বি-সহ একাধিক ধারায় ধর্ষণ এবং ষড়যন্ত্রের মামলা রুজু করা হয়েছে। ধৃতদের জেল হেফাজতে পাঠানো হয়েছে। ভারতীয় সেনাকেও বিষয়টি সম্পর্কে অবগত করেছে রেল পুলিশ। ধৃতদের জিজ্ঞাসাবাদ করে জানার চেষ্টা করা হচ্ছে, ওই দুই মহিলার সঙ্গে তাঁদের আলাপ হল কী ভাবে, জোর করে তাঁদের কামরায় নিয়ে যাওয়া হয়েছিল, না কি তাঁরা স্বেচ্ছায় জওয়ানদের সঙ্গে গিয়েছিলেন। নির্যাতিতাদের বয়ানও রেকর্ড করছে পুলিশ।
ভোজপুরি সিনেমায় অভিনয়ের সুযোগ করে দেওয়ার প্রতিশ্রুতি দিয়ে এক তরুণীকে বার বার ধর্ষণের অভিযোগ উঠল মুম্বইয়ের এক যুবকের বিরুদ্ধে। তরুণীর দাবি, তাঁকে বিয়ের প্রতিশ্রুতি দিয়ে ১০ লক্ষ টাকাও আদায় করেছেন অভিযুক্ত। এমনকি, আরও টাকার দাবিপূরণ না করায় তাঁর উপর শারীরিক অত্যাচার চালিয়েছেন অভিযুক্তের পরিবারের সদস্যরা। মুম্বইয়ের ওই যুবকের বিরুদ্ধে ধর্ষণ এবং তাঁর পরিবারের ৩ সদস্যের বিরুদ্ধে হেনস্থার অভিযোগে মামলা রুজু করেছে পুলিশ। সংবাদ সংস্থা সূত্রে খবর, মুম্বইয়ে বসই এলাকার বাসিন্দা ২৮ বছরের ওই যুবকের সঙ্গে বছর চারেক আগে আলাপ হয়েছিল বলে নিজের অভিযোগপত্রে দাবি ২৩ বছরের তরুণীর। তাঁর দাবি, সে সময় নিজেকে মুম্বইয়ের কাস্টিং ডিরেক্টর হিসাবে পরিচয় দিয়েছিলেন ওই যুবক। ভোজপুরি সিনেমায় অভিনয়ের সুযোগ করে দেওয়ার প্রতিশ্রুতিও দিয়েছিলেন। এমনকি, বিয়ের প্রতিশ্রুতি দিয়ে তাঁকে নিজের বাড়িতেও নিয়ে যান যুবকটি। তবে গত কয়েক বছরে বার বার তাঁকে ধর্ষণ করেছেন। তরুণীর আরও দাবি, তাঁদের ঘনিষ্ঠ অবস্থার ভিডিয়ো সমাজমাধ্যমে ভাইরাল করার হুমকি দিয়ে ইতিমধ্যেই তাঁর কাছ থেকে ১০ লক্ষ টাকা হাতিয়ে নিয়েছেন অভিযুক্ত। সম্প্রতি আরও টাকার দাবি করতে থাকেন যুবকটির মা এবং ভাই-বোন। সে দাবিপূরণ করতে অস্বীকার করায় তাঁর উপর অকথ্য অত্যাচার করেন ওই ৩ জন। এর পরেই নওগাঁও থানার দ্বারস্থ হন তিনি। এই অভিযোগের ভিত্তিতে তদন্তে নেমেছে নওগাঁও থানার পুলিশ। ওই যুবকের বিরুদ্ধে ধর্ষণের অভিযোগে মামলা রুজু করা হয়েছে বলে পুলিশ সূত্রে খবর। সেই সঙ্গে তাঁর মা এবং ভাই-বোনের বিরুদ্ধে তরুণীর উপর শারীরিক অত্যাচার করার অভিযোগও আনা হয়েছে।
উত্তরপ্রদেশে আবার ধর্ষণের অভিযোগ প্রকাশ্যে এল। এ বার মোরাদাবাদে একটি শপিং মলের এক সাফাইকর্মীর মাথায় বন্দুক ঠেকিয়ে ধর্ষণের অভিযোগ উঠল। অভিযুক্ত ওই মলেরই এক নিরাপত্তারক্ষী। অভিযোগ, অপরাধের সময় অভিযুক্তকে সাহায্য করেছিলেন মলের আরও ২ কর্মী। শুক্রবার এই ঘটনার কথা প্রকাশ্যে এসেছে। পুলিশ সূত্রে খবর, গত ২৭ ফেব্রুয়ারি ওই মহিলাকে ধর্ষণ করা হয় বলে অভিযোগ। মলে পোশাক বদলানোর ঘরে ছিলেন ওই কর্মী। অভিযোগ, সেই সময় জোর করে ওই ঘরে ঢুকে তাঁকে ধর্ষণ করেন নিরাপত্তারক্ষী। সেই সময় দরজার বাইরে পাহারা দিচ্ছিলেন মলের আরও ২ কর্মী। ধর্ষণের কথা কাউকে জানালে মহিলার স্বামীকে খুন করা হবে ভয় দেখান অভিযুক্ত। এই ঘটনার পর চাকরি ছেড়ে দেন ওই মহিলা কর্মী। পরে ঘটনাটির কথা জানেন তাঁর স্বামী। এর পরই মহিলাকে নিয়ে থানায় যান তাঁর স্বামী। দায়ের করা হয় অভিযোগ।   অভিযোগ পাওয়ার পরই তদন্তে নেমেছে পুলিশ। এই প্রতিবেদন লেখা পর্যন্ত কাউকে গ্রেফতার করা হয়নি। অতীতে উন্নাও, হাথরস, লখিমপুর খেরিতে একাধিক ধর্ষণের ঘটনা প্রকাশ্যে এসেছে। যা ঘিরে তোলপাড় হয়েছে উত্তরপ্রদেশের রাজনীতি।
রাতের বেলা এক বন্ধুর সঙ্গে পার্কে বসে থাকার সময় তাঁকে টেনেহিঁচড়ে গাড়িতে তুলে নেন ৪ যুবক। এর পর রাতভর ওই চলন্ত গাড়িতেই তাঁকে ধর্ষণ করেছেন ওই ৪ জন। পরের দিন ভোরে তাঁকে গাড়ি থেকে নামিয়ে দেওয়া হয়। পরে থানায় গিয়ে গণধর্ষণের অভিযোগ করেন যুবতী। তাঁর অভিযোগের ভিত্তিতে ওই ৪ যুবককেই গ্রেফতার করা হয়েছে বলে শুক্রবার জানিয়েছেন পুলিশ আধিকারিকেরা। পুলিশ সূত্রে খবর, ২৫ মার্চ শনিবার রাত থেকে পরের দিন ভোর পর্যন্ত অভিযুক্তেরা তাঁকে গণধর্ষণ করেছেন কোরামঙ্গলা থানায় এই অভিযোগ করেছেন ওই যুবতী। অভিযোগপত্রে তাঁর দাবি, কোরামঙ্গলা থানা এলাকায় ন্যাশনাল গেমস ভিলেজ পার্কে এক বন্ধুর সঙ্গে বসেছিলেন তিনি। সে সময় সেখানে গাড়ি নিয়ে হাজির হন ৪ যুবক। তাঁর বন্ধুকে হুমকি দিতে থাকেন তাঁরা। এর পর তাঁকে সেখান থেকে জোর করে টেনে নিয়ে গিয়ে তাঁদের গাড়িতে তোলেন। যুবতীর দাবি, রাতভর বেঙ্গালুরু শহরের ডোমলুর, ইন্দিরানগর, আনেকাল এবং নাইস রোড এলাকায় গাড়ি চালিয়েছেন ওই যুবকেরা। চলন্ত গাড়ির ভিতর তাঁকে গণধর্ষণ করেন ৪ যুবক। এর পর ভোরবেলা বাড়ির সামনে তাঁকে ফেলে চলে যান অভিযুক্ত যুবকেরা। ভোর ৪টে নাগাদ বাড়ি পৌঁছলে তাঁকে হাসপাতালে নিয়ে যাওয়া হয়েছিল। পরে কোরামঙ্গলা থানায় ৪ জনের বিরুদ্ধে তাঁকে গণধর্ষণের অভিযোগ করেন তিনি। পুলিশ সূত্রে খবর, যুবতীর অভিযোগের ভিত্তিতে তদন্তে নেমে ৪ অভিযুক্তকেই চিহ্নিত করে তাঁদের গ্রেফতার করা হয়েছে।
৭০ বছরের এক মহিলাকে ধর্ষণের অভিযোগ। অভিযুক্ত তাঁরই পুরনো বাড়ির মালিক। ঝাড়খণ্ডের ধানবাদের ঘটনা। পুলিশ সূত্রে জানা গিয়েছে, নির্যাতিতা ধানবাদের সুদামদিহ এলাকায় থাকেন। ঝাড়খণ্ডের রাজধানী রাঁচী থেকে ১৭০ কিলোমিটার দূরে এই এলাকা। ৭০ বছর বয়সি ওই বৃদ্ধা চোখে দেখতে পান না। গত সোমবার নিজের বাড়িতে একা ছিলেন ওই মহিলা। তখনই বাড়িতে ঢুকে নির্যাতন করেন অভিযুক্ত। বুধবার থানায় ৫৫ বছরের ওই ব্যক্তির বিরুদ্ধে অভিযোগ দায়ের করেন নির্যাতিতার আত্মীয়েরা। সুদামদিহ থানার অফিসার-ইন-চার্জ প্রদীপ রানা জানিয়েছেন, অভিযোগ করার পর থেকে ফেরার ওই ব্যক্তি। পুলিশ ঘটনার তদন্ত শুরু করছে। নির্যাতিতা এবং তাঁর পরিবারকে জিজ্ঞাসাবাদ করা হয়েছে। নির্যাতিতার ছেলে জানিয়েছেন, অভিযুক্তের বাড়িতে এক স‌ময় ভাড়া থাকতেন তাঁরা। কয়েক মাস আগেই সেই বাড়ি ছেড়ে সুদামদিহ এলাকায় চলে এসেছেন।
বাবাকে ভয় পেত মেয়ে। বাবা বাড়ি ফিরলে সারা ক্ষণই ভয়ে গুটিয়ে থাকত। তাই মেয়ের ভয় কাটাতে হাতুড়ে ডাক্তারের দ্বারস্থ হয়েছিলেন বাবা। চিকিৎসক পরামর্শ দিয়েছিলেন, মেয়ের সঙ্গে শারীরিক সম্পর্ক গড়ে তুললেই কেটে যাবে সব ভয়। গত এক বছর ধরে সেই পরামর্শ মেনে চলছিলেন ৪৯ বছর বয়সি হানান শামরক। সম্প্রতি সহ্য করতে না পেরে বাবার বিরুদ্ধে মুখ খুলেছে ১৪ বছরের নির্যাতিতা কিশোরী। ঘটনাটি ঘটেছে পশ্চিম আফ্রিকার ঘানায়। নির্যাতিতা জানিয়েছে, এক দিন হঠাৎই বাবা এসে তার কাছে জানতে চায়, সে কুমারীত্ব হারিয়েছে কি না। কিশোরী উত্তর না দেওয়ায়, তিনি নিজেই মেয়ের যোনিতে আঙুল ঢুকিয়ে সতীত্ব যাচাই করেন। সেই পরীক্ষায় মেয়ে পাশ করলে তার পর থেকেই জোর করে তার সঙ্গে শারীরিক সম্পর্কে লিপ্ত হতেন তিনি। প্রত্যেক বারই বাধা দেওয়ার চেষ্টা করেও লাভ হত না। মাকে মেরে ফেলার হুমকি দিতেন বাবা। সেই কারণে মুখ বুজে সব সহ্য করত মেয়ে। বাইরে কাউকে বলে দিলেও প্রাণনাশের হুমকি দিতেন। এর মধ্যেই অন্তঃসত্ত্বা হয়ে পড়ে কিশোরী। ভয়ে মাকে বলেনি। কিন্তু স্কুলের বন্ধুদের কাছে খুলে বলে সব। বন্ধুরাই গর্ভপাতের ওষুধ এনে দেয়। শুধু শারীরিক নয়, মানসিক ভাবেও বিপর্যস্ত হয়ে পড়ে কিশোরী। ঘটনার কথা প্রকাশ্যে আসতেই কিশোরীর মা ভেঙে পড়েছেন। গোটা বিষয়টির তদন্ত শুরু করেছে পুলিশ। আপাতত কিশোরীকে হাসপাতালে পাঠানো হয়ে শারীরিক পরীক্ষা-নিরীক্ষা করার জন্য।
শুধু ১৪ বছর (ন্যূনতম) নয়, ২০ বা ৩০ বছর কারাদণ্ডের নির্দেশ দিয়ে তাকেও যাবজ্জীবন সাজা হিসেবে ঘোষণা করতে পারে যে কোনও সাংবিধানিক আদালত। বেঙ্গালুরুর এক তথ্যপ্রযুক্তি কর্মীকে ধর্ষণ ও খুনের অপরাধে এক গাড়িচালককে ৩০ বছরের কারাদণ্ড দিয়ে এই কথাই বলেছে সুপ্রিম কোর্ট। ২০০৫ সালের ১৩ ডিসেম্বর তরুণীর অফিসেরই গাড়িচালক শিবকুমার তাঁকে বাড়ি নিয়ে যাওয়ার পথে ধর্ষণ ও খুন করে। কর্নাটক হাই কোর্ট যাবজ্জীবন কারাদণ্ড দেওয়ায় সুপ্রিম কোর্টে যায় শিবকুমার। বিচারপতি অভয় এস ওকা এবং বিচারপতি রাজেশ বিন্দলের বেঞ্চ গত কাল শিবকুমারের আর্জি খারিজ করে বলেছে, আসামির সংশোধনের সম্ভাবনার কথা ভেবে এমন অপরাধের ক্ষেত্রে নরম মনোভাব নিলে বিচার ব্যবস্থার প্রতি সাধারণ মানুষের আস্থা চলে যাবে। তাই ৩০ বছরের সাজার নির্দেশ দেওয়া হচ্ছে। আসামি পক্ষ যুক্তি দেয়, মৃত্যুদণ্ড মকুব ছাড়া অন্য ক্ষেত্রে এ ভাবে সাজার মেয়াদ পাল্টানো বা বেঁধে দেওয়া যায় না। তখন শীর্ষ আদালত বলে, যে মামলায় ফাঁসির আদেশ জারি বা প্রস্তাব করা হয়নি, সেখানেও আদালত তার ক্ষমতা কাজে লাগিয়ে যাবজ্জীবনের মেয়াদ পরিবর্তন করে দিতে পারে অথবা মেয়াদ বেঁধে দিতে পারে— যা ১৪ বছরের বেশি হবে। সে ক্ষেত্রে তা ২০ বছর, ৩০ বছর বা আরও বেশিহতে পারে।                      
১৪ বছরের এক নাবালিকাকে অপহরণ করে, আটকে রেখে ধর্ষণের দায়ে তৃণমূলের এক পঞ্চায়েত সদস্যকে সাত বছরের কারাদণ্ড ও ১০ হাজার টাকা নির্দেশ দিল আদালত। বুধবার উত্তর দিনাজপুরের রায়গঞ্জের ফাস্ট ট্র্যাক প্রথম কোর্টের বিচারক বসন্ত শর্মা ওই নির্দেশ দিয়েছেন। সাজাপ্রাপ্ত সোহরাব আলি হেমতাবাদ পঞ্চায়েতের রণহট্টা সংসদের তৃণমূল সদস্য। পাশাপাশি, হেমতাবাদ ব্লক তৃণমূলেরও সদস্য। সোহরাব হেমতাবাদের তৃণমূল বিধায়ক তথা রাজ্যের শিক্ষা প্রতিমন্ত্রী সত্যজিৎ বর্মণের ‘ঘনিষ্ঠ’ বলে পরিচিত। এ বিষয়ে জানতে চেয়ে  সত্যজিৎ বর্মণকে ফোন করা হলে তিনি ফোন ধরেননি, মেসেজের জবাবও দেননি। হেমতাবাদ ব্লক তৃণমূল সভাপতি শেখরচন্দ্র রায় বলেন, “সোহরাব দলের সক্রিয় নেতা ছিল। তাই তার সঙ্গে দলের নেতা, বিধায়কদের ভাল সম্পর্ক থাকাটাই স্বাভাবিক। অতীতে ব্যক্তিগত জীবনে কোথায়, কী করেছে তার সঙ্গে দলের কোনও সম্পর্ক থাকতে পারে না। তাকে দল থেকে বহিষ্কার করা হবে কি না, তা দলে আলোচনা করে ঠিক হবে।” হেমতাবাদের বিডিও লক্ষ্মীকান্ত রায়ের দাবি, কোনও পঞ্চায়েত সদস্য আদালতে দোষী প্রমাণিত হয়ে কারাবাসে গেলে, সরকারি নিয়মে তাঁর পঞ্চায়েতের সদস্য পদ খারিজ হওয়ার কথা। বিডিও বলেন, “প্রশাসনের তরফে ঘটনার খোঁজ নিয়ে উপযুক্ত ব্যবস্থা নেওয়া হচ্ছে।” গত প্রায় সাড়ে আঠারো বছর ধরে আদালতে ওই মামলা চলছিল। ফাস্ট ট্র্যাক ফাস্ট কোর্টের সরকারি আইনজীবী অমিত দে সরকার জানিয়েছেন, ২০০৪ সালের ৮ সেপ্টেম্বর রণহট্টার বাসিন্দা সোহরাব এক নবম শ্রেণির ছাত্রীকে অপহরণ করে, গাড়িতে তুলে প্রথমে কালিয়াগঞ্জ ও পরে কলকাতায় নিয়ে যায়। পরে ওই নাবালিকাকে কলকাতায় কয়েক দিন আটকে রেখে ধর্ষণ করে। ইতিমধ্যে সে বছরের ৯ সেপ্টেম্বর ওই ছাত্রীর মা পুলিশের কাছে নিখোঁজ ডায়েরি করেন। অমিত বলেন, “পুলিশ তদন্তে নেমে সোহরাবের বিরুদ্ধে অপহরণ ও ধর্ষণের মামলা দায়ের করে। সোহরাবকে গ্রেফতারও করা হয়। বেশ কিছু দিন জেল হেফাজতে থাকার পরে সে জামিনে ছাড়া পায়। বাদী ও বিবাদী পক্ষের ১২ জনের সাক্ষ্যগ্রহণ ও বিভিন্ন তথ্য-প্রমাণের ভিত্তিতে মঙ্গলবার আদালত সোহরাবকে দোষী সাব্যস্ত করে জেল হেফাজতে পাঠায়।” অমিত জানিয়েছেন, অপহরণ ও নাবালিকাকে অপহরণ করে ধর্ষণের দু’টি পৃথক ধারায় বিচারক সোহরাবকে আলাদা করে তিন ও পাঁচ বছরের কারাদণ্ড ও দু’হাজার এবং পাঁচ হাজার টাকা জরিমানার নির্দেশ দিয়েছেন। সব ক্ষেত্রে জরিমানা অনাদায়ে, ছ’মাস করে সাজার মেয়াদ বাড়বে। সব সাজা একই সঙ্গে চলবে। নির্যাতিতার পরিবারের সদস্যেরা এ দিন সংবাদমাধ্যমের সঙ্গে কথা বলতে চাননি। সোহরাব আদালতে দাবি করেছে, “আমি নির্দোষ। আমাকে মিথ্যা মামলায় ফাঁসানো হয়েছে। আইনের পথে লড়ব।”
গত বছর মাধ্যমিক ছাত্রীকে অপহরণ করে ধর্ষণের অভিযোগ ওঠে এলাকারই কয়েক জনের বিরুদ্ধে। পড়ুয়ার পরিবারের দাবি, থানায় লিখিত অভিযোগ দায়ের হওয়া সত্ত্বেও অভিযুক্তেরা এখনও অধরা। এর মধ্যে মেয়েটির পরিবারকে প্রাণে মারার হুমকিও দেওয়ার অভিযোগও উঠেছে অভিযুক্তদের বিরুদ্ধে। এ বার বাড়িতে বোমা মেরে খুনের চেষ্টারও অভিযোগ উঠল। রবিবার গভীর রাতে মালদহের মানিকচলের ভুতনী থানা এলাকার এই ঘটনায় পুলিশের বিরুদ্ধে কর্তব্যে গাফিলতির অভিযোগ তুলছে নাবালিকার পরিবার। এই ঘটনার প্রেক্ষিতে জেলার পুলিশ সুপার প্রদীপকুমার যাদব বলেন, ‘‘অভিযুক্তেরা পলাতক। তাঁদের খোঁজ চলছে। পুলিশকে কড়া পদক্ষেপ করতে বলা হয়েছে।’’   স্থানীয় সূত্রে খবর, গত বছর সেপ্টেম্বর মাসে মাধ্যমিক ছাত্রীকে তার বাড়ি থেকে তুলে নিয়ে যাওয়ার অভিযোগ ওঠে এলাকারই বাসিন্দা দীপক মণ্ডল ও তাঁর দলবলের বিরুদ্ধে। পরিবারের অভিযোগ, মেয়ের উপর দু’দিন ধরে নির্যাতন চলেছে। দু’দিন পর তাকে বাড়ির সামনে ফেলে রেখে গিয়েছেন অপহরণকারীরা। এই ঘটনার পরেই থানায় অপহরণ ও ধর্ষণের অভিযোগ দায়ের করে পরিবার। তাদের আরও দাবি, অভিযোগ দায়ের করার পরেও অভিযুক্তদের বিরুদ্ধে পুলিশ কোনও পদক্ষেপ করেনি। উল্টে অভিযুক্তেরা অভিযোগ তুলে নেওয়ার জন্য ক্রমাগত চাপ দিচ্ছেন। প্রাণে মেরে ফেলার হুমকিও দেওয়া হয়েছে। এ বার প্রাণে মারার চেষ্টাও হল! নাবালিকার পরিবারের অভিযোগ, রবিবার রাতে তাদের বাড়িতে বোমা ছোড়া হয়। গুলিও চলেছে। পরিবারের এক সদস্য বলেন, ‘‘থানায় হুমকির অভিযোগও দায়ের করা হয়েছে। কিন্তু পুলিশ কিচ্ছু করেনি। চুপচাপ বসে থেকেছে। অভিযুক্তেরা এখনও অধরা। পুলিশ কিছু করেনি বলেই আজ ওরা এত সাহস পাচ্ছে! আমাদের ওদের শাস্তি চাই।’’ স্থানীয় সূত্রে দাবি, অভিযুক্তদের বিরুদ্ধে কয়েক বছর আগে সেচ দফতরের আধিকারিকদের উপর বোমার মারারও অভিযোগ উঠেছিল। সেই ঘটনায় সেচ দফতরের কয়েক জন জখম হয়েছিলেন বলে দাবি এলাকাবাসীদের।
কিশোরীকে ধর্ষণ করে খুনের অভিযোগে এক যুবককে গ্রেফতার করল পুলিশ। ঘটনাটি কর্নাটকের রামনগর গ্রামীণ জেলার। এই অভিযোগে শনিবার ১৮ বছরের যুবককে গ্রেফতার করা হয়েছে।  পুলিশ সূত্রে খবর, অভিযুক্ত যুবক ভেঙ্কটেশ দিনমজুরের কাজ করতেন। তিনি কেনগেরি এলাকার কাছে থাকেন। শুক্রবার রাতে কিশোরীকে ধর্ষণ করে খুন করা হয়েছে বলে অভিযোগ উঠেছে। পুলিশ আরও জানিয়েছে, যুবকের সঙ্গে মেলামেশা করতে কিশোরীকে বারণ করেছিলেন তার বাবা-মা। সেই মতো যুবকের সঙ্গে দূরত্ব বাড়িয়েছিল কিশোরী। তবে তার সঙ্গে যোগাযোগ করতেন যুবক।    কিশোরীর বাবার অভিযোগ, শুক্রবার সন্ধ্যায় ওই যুবক তাঁকে ফোন করে জানান যে, তাঁর কন্যা অচেতন হয়ে পড়েছে এবং শ্বাসকষ্ট হচ্ছে। চোখেমুখে জল ছেটালেও কিশোরীর জ্ঞান ফিরছে না বলে জানান যুবক। এ কথা শুনে কিশোরীকে নিকটবর্তী হাসপাতালে নিয়ে যেতে যুবককে পরামর্শ দেন কিশোরীর বাবা। এর পর কিশোরীর মাকে ফোন করে যুবকের কাছে যেতে বলেন তার বাবা। পরে সেখানে যান কিশোরীর বাবা।   অভিযোগ, একাধিক হাসপাতালে নিয়ে গেলেও চিকিৎসা মেলেনি। শেষে অন্য একটি হাসপাতালে নিয়ে গেলে কিশোরীকে মৃত বলে ঘোষণা করেন চিকিৎসকরা। কিশোরীকে ধর্ষণ এবং খুনের অভিযোগ দায়ের করেছেন তার বাবা। সেই অভিযোগের ভিত্তিতে ওই যুবককে গ্রেফতার করা হয়েছে। ধৃত যুবকের বিরুদ্ধে ভারতীয় দণ্ডবিধির ৩৭৬, ৩০২ এবং পকসো আইনে মামলা রুজু করেছে পুলিশ।
দুই নাবালিকা ছাত্রীকে ধর্ষণের অভিযোগ উঠল প্রতিবেশী বৃদ্ধের বিরুদ্ধে। পশ্চিম মেদিনীপুরের সবং থানা এলাকার ঘটনা। শনিবার অভিযুক্ত বৃদ্ধকে গ্রেফতার করেছে পুলিশ। ধৃতের নাম গৌরাঙ্গ প্রধান (৬০)। শনিবারই তাঁকে মেদিনীপুর আদালতে হাজির করানো হয়। বিচারক তিন দিনের পুলিশ হেফাজতের নির্দেশ দিয়েছেন। স্থানীয় সূত্রে খবর, দুই নাবালিকার এক জন চতুর্থ শ্রেণির ছাত্রী। তার বয়স ৯। অন্য জন ষষ্ঠ শ্রেণির ছাত্রী। বয়স ১১। অভিযোগ, শুক্রবার রাতে টিউশন থেকে বাড়ি ফেরার পথে তাদের টাকার লোভ দেখিয়ে ফাঁকা মাঠে নিয়ে ধর্ষণ করেছেন অভিযুক্ত বৃদ্ধ। এই ঘটনার কথা ফাঁস করলে দুই নাবালিকার বাবাকে মেরে ফেলার হুমকি দেওয়ারও অভিযোগ উঠেছে তাঁর বিরুদ্ধে। পরিবার সূত্রে খবর, দুই নাবালিকা বাড়ি ফিরে গোটা ঘটনার কথা জানায় বাবা, মাকে। এর পরেই সবং থানায় লিখিত অভিযোগ দায়ের করে পরিবার। তার ভিত্তিতে অভিযুক্তকে গ্রেফতার করে পুলিশ। অতিরিক্ত পুলিশ সুপার (খড়্গপুর) রানা মুখোপাধ্যায় বলেন, ‘‘অভিযোগের ভিত্তিতে এক ব্যক্তিকে গ্রেফতার করা হয়েচে। ধৃতের বিরুদ্ধে পকসো ধারায় মামলা রুজু হয়েছে। তদন্ত করে দেখা হচ্ছে।’’
নিজের মেয়েকে বার বার ধর্ষণের অভিযোগে দোষী সাব্যস্ত হলেন প্রৌঢ়। তাঁকে যাবজ্জীবন কারাদণ্ড দিয়েছে আদালত। মৃত্যু পর্যন্ত জেলেই কাটাতে হবে ওই প্রৌঢ়কে। তামিলনাড়ুর তিরুপুরের উদুমালপেট গ্রামের বাসিন্দা অভিযুক্ত প্রৌঢ়। তাঁর বয়স ৫৯ বছর। তাঁর প্রথম পক্ষের তিন সন্তান রয়েছে। যাঁদের আগেই বিয়ে হয়ে গিয়েছে। এর পর ১৩ বছর আগে আবার বিয়ে করেন প্রৌঢ়। দ্বিতীয় বিবাহে তাঁর কন্যাসন্তান জন্মায়, যাঁর বয়স ১১ বছর। দ্বিতীয় পক্ষের স্ত্রীর সঙ্গে প্রৌঢ়ের বিচ্ছেদ হয়ে যায়। স্ত্রী চলে গেলেও কন্যাকে নিজের কাছেই রেখে দেন অভিযুক্ত। অভিযোগ, ২০১৯ সালে নাবালিকা কন্যা প্রৌঢ়ের লালসার শিকার হয়। তাকে বাবা মারধর করতেন। মদ খেয়ে একাধিক বার ধর্ষণও করেছেন বলে অভিযোগ। পুলিশ জানিয়েছে, বাবার অত্যাচারের কথা ঠাকুমাকে জানায় বালিকা। কিন্তু ঠাকুমা তাঁকে এই ঘটনার কথা কাউকে না জানানোর পরামর্শ দেন। এর পর ওই বালিকা বাবার অত্যাচারের কথা স্কুলের বন্ধুদের জানায়। তারা তাকে শিক্ষিকার কাছে নিয়ে যায়। প্রধানশিক্ষিকার কানে গেলে তিনি স্থানীয় থানায় অভিযোগ দায়ের করেন। অভিযোগের ভিত্তিতে গ্রেফতার করা হয় প্রৌঢ়কে। তামিলনাড়ুর তিরুপুর মহিলা আদালতে এই ঘটনার বিচারকার্য চলছিল। শুক্রবার সন্ধ্যায় বিচার শেষে রায় দেয় আদালত। প্রৌঢ়কে পাঁচ হাজার টাকা জরিমানা করা হয়েছে। সেই সঙ্গে যাবজ্জীবন কারাবাসের নির্দেশ দিয়েছেন বিচারক। পাশাপাশি, নির্যাতিতা নাবালিকাকে আড়াই লক্ষ টাকা ক্ষতিপূরণ দেওয়ার নির্দেশ দেওয়া হয়েছে রাজ্য সরকারকে।
প্রথম ছবি চাদরে জড়ানো সদ্যজাত বীরের, আর দ্বিতীয় ছবি বাবার কোলে বসে মনের আনন্দে ফোন দেখছে সে। ২১ মার্চ শাকিব খান এবং তাঁর দ্বিতীয় স্ত্রী শবনম বুবলির একমাত্র ছেলে শেহজাদ খান বীরের জন্মদিন। এই মুহূর্তে ওপার বাংলায় চর্চার কেন্দ্রবিন্দুতে শাকিব খান। তাঁর বিরুদ্ধে ধর্ষণের অভিযোগ এনেছেন নায়কের ছবির প্রযোজক। এই নিয়েও পুলিশের দ্বারস্থও হয়েছিলেন অভিনেতা। এক কথায় বলা যেতে পারে, পেশাদার জীবনে নানা সমস্যার মধ্যে দিয়ে যাচ্ছেন শাকিব। এর মধ্যেও অবশ্য ছেলের জন্মদিনের কথা ভুললেন না বাবা শাকিব। বীরের সঙ্গে কাটানো মিষ্টি মুহূর্তে ছবি পোস্ট করেন শাকিব। লেখেন, “শুভ জন্মদিন বাবা।” সদ্যজাত বীরের ছবি পোস্ট করেন তাঁর মা অভিনেত্রী বুবলিও। ছেলেকে পাওয়ার অনুভূতির কথা ভাগ করে নেন নায়িকা। বীরকে পেয়ে যেন স্বর্গে আছেন বলে মনে হয় বুবলির। তিনি লেখেন, “তুমি আমার অক্সিজেন, লক্ষ্মী মানিক। আমার পুরো পৃথিবী। অনেক দোয়া আর ভালবাসা তোমার জন্য। শুভ জন্মদিন আমার কলিজা।” এক দিকে ঝড় চলে যাচ্ছে শাকিবের উপর। এই পরিস্থিতিতে নায়কের পাশে দাঁড়িয়েছেন বুবলি। যদিও বেশ কিছু দিন আগে ছেলের কোনও দায়িত্ব নেন না বলে শাকিবের বিরুদ্ধে অভিযোগ এনেছিলেন বুবলি। তার পর অবশ্য ছেলের সঙ্গে বাবার একান্ত মুহূর্তে ছবিও ফ্রেমবন্দি হয়। বর্তমানে শাকিবের বিরুদ্ধে এই ধর্ষণের অভিযোগের প্রসঙ্গে বুবলি বলেন, “শাকিব খান এক জন অভিনয়শিল্পী, যে কি না প্রায় ২৪ বছর এই বাংলা ফিল্ম ইন্ডাস্ট্রির জন্য কাজ করেছেন, অসংখ্য ব্যবসাসফল সিনেমা উপহার দিয়েছেন, অক্লান্ত পরিশ্রম করেছেন, সিনেমা নিয়ে ভেবেছেন। হঠাৎ করে বিভিন্ন ধরনের ইস্যু এনে তাঁকে নিয়ে নানা বিতর্কের সৃষ্টি করা হচ্ছে।”
বাংলাদেশের জনপ্রিয় অভিনেতা শাকিব খান। এই মুহূর্তে চর্চার কেন্দ্রবিন্দুতে নায়ক। তাঁর বিরুদ্ধে ধর্ষণের অভিযোগ তুলেছেন নায়কের প্রযোজক রহমত উল্লাহ। কিন্তু অভিনেতার দাবি, তাঁর বিরুদ্ধে ওঠা এই ধর্ষণের অভিযোগ মিথ্যে। এমনকি, রহমতকেও ভুয়ো প্রযোজক বলে দাবি জানান শাকিব। এ বার নায়কের এই অভিযোগ নিয়ে মুখ খুললেন রহমত। রহমত অস্ট্রেলিয়ারই বাসিন্দা। তিনি বলেন, “শাকিব বলছেন, আমি পালিয়ে এসেছি। এগুলো হাস্যকর। আমি অস্ট্রেলিয়ার নাগরিক। কাজ শেষ করে নিয়ম অনুযায়ী ঘরে ফিরেছি। আমি ১৫ মার্চ বলেছিলাম, আমার হাতে সময় কম। অস্ট্রেলিয়ায় বেশ কিছু কাজ আছে। দ্রুত ফিরতে হবে। বিষয়টি আমি শাকিব ও চলচ্চিত্রের বিভিন্ন সমিতিগুলোর কাছেও বলেছি।” প্রযোজক আরও বলেন, “আমি কারও ভয়ে পালিয়ে আসিনি। আমি আবার আসব। অল্প কিছু দিনের মধ্যেই হয়তো সকল প্রমাণ নিয়ে দেখা হচ্ছে। শাকিব বিষয়টি সমঝোতার চেষ্টা করেছে। আমি দেশ ছেড়েছি নিশ্চিত হওয়ার পর, এখন নাটক করছে। সে যেহেতু আমাকে ভুয়ো-মিথ্যেবাদী বলছে তাই লড়াইটা এ বার আইনি ভাবে হবে।” নায়ককে আইনি ভাবে জবাব দেওয়ার হুমকি দিয়েছেন প্রযোজক। প্রসঙ্গত, শাকিবের বিরুদ্ধে ওঠা এই অভিযোগ প্রসঙ্গে মুখ খুলেছেন দ্বিতীয় স্ত্রী শবনম বুবলি। তিনি বলেন, “উনি যদি কোনও ব্যাপারে দোষ করে থাকতেন, তা হলে তো অস্ট্রেলিয়ান পুলিশ তাঁকে তখন শুটিংয়ের অনুমতিই দিতেন না, শাকিব নিজেও অস্ট্রেলিয়া যেতেন না। কয়েক বছর ধরে দেখছি, একটা চক্র কিছু দিন পর পরই শাকিবকে নিয়ে উঠেপড়ে লাগে। নানা চক্রান্তে মেতে ওঠে। তাঁকে হটিয়ে দিতে পারলেই রাজা।”
গত সপ্তাহে বাংলাদেশের জনপ্রিয় নায়ক শাকিব খানের বিরুদ্ধে ওঠে ধর্ষণের অভিযোগ। ছবির প্রযোজক রহমত উল্লাহ অভিযোগ আনেন শাকিবের বিরুদ্ধে। এই নিয়ে প্রায় চলছে বিস্তর বিতর্ক, জল্পনা। এর মাঝেই ঘোলা জলে মাছ ধরতে বেরিয়েছেন অনেকেই। যদিও ঘটনা ২০১৭ সালের। অষ্ট্রেলিয়ায় ‘অপারেশন অগ্নিপথ’ নামের একটি ছবির শুটিং করতে গিয়েই শাকিবের নানা কীর্তি, অভিযোগ করেন ছবির প্রযোজক। এ দিকে ব্যক্তিগত জীবনেও যে ভারসাম্য রয়েছে, তেমনটাও নয়। শাকিবের দুই স্ত্রী অপু বিশ্বাস ও বুবলি। দু’জনের সঙ্গেই বিবাহবিচ্ছেদ হয়ে গিয়েছে। তবু দুই সন্তানের দায়িত্ব নিয়েছেন অভিনেতা। যদিও স্বামীর দুর্দিনে তাঁর পাশেই দাঁড়ালেন বুবলি, এই ঘটনার পর বুবলি প্রশ্ন তোলেন অভিযোগকারীদের বিরুদ্ধে। অভিনেত্রী শবনম বুবলি নিজের সমাজমাধ্যমের পাতায় লেখেন, ‘‘শাকিব খান এক জন অভিনয়শিল্পী, যে কি না প্রায় ২৪ বছর এই বাংলা ফিল্ম ইন্ডাস্ট্রির জন্য কাজ করেছেন, অসংখ্য ব্যবসাসফল সিনেমা উপহার দিয়েছেন, অক্লান্ত পরিশ্রম করেছেন, সিনেমা নিয়ে ভেবেছেন। হঠাৎ করে বিভিন্ন ধরনের ইস্যু এনে তাঁকে নিয়ে নানা বিতর্কের সৃষ্টি করা হচ্ছে।’’ ছবির প্রযোজক রহমত উল্লাহ শাকিবের বিরুদ্ধে অপেশাদার আচরণের অভিযোগ তুলেছেন, সেই প্রসঙ্গে বুবলির বলেন, ‘‘অপারেশন অগ্নিপথ নামে একটি সিনেমার শুটিং চলাকালীন শাকিব খানের ব্যাপারে বিস্তর তিক্ত অভিজ্ঞতা থেকে, নিজেকে প্রডিউসার দাবি করে এক ব্যক্তি, তাঁকে নিয়ে নানা অভিযোগ করছেন...আচ্ছা  শুটিং চলাকালীন এত এত অভিযাগ যখন টের পেয়েছিল ওনারা, তা হলে কেন তখন তাঁকে বাদ দেওয়া হল না? সমিতিগুলোতে অভিযোগ করা হলো না? দুই পক্ষের কথা শোনা হলো না?’’ শাকিবের বিরুদ্ধে অভিযোগ ছিল মধ্যরাতে নিজের হোটেলের ঘরে নিয়মিত হোটেলে যৌনকর্মীদের নিয়ে আসতেন। এটা ছিল প্রতি দিনের অভ্যাস। অনেক সময় সেই যৌনকর্মীদের পারিশ্রমিক দিতে হত প্রযোজকদের। শাকিবের এই অভ্যাসের জন্যও প্রচুর টাকাও ব্যয় হয় প্রযোজকদের। সেই অভিযোগের বিরুদ্ধে বুবলি বলেন, ‘‘মধ্যরাতে হোটেলে কক্ষে নারী কি করছিল, কোন উদ্দেশ্যে গিয়েছিল?’’ বুবলীর প্রশ্ন, ‘‘উনি যদি কোনও ব্যাপারে দোষ করে থাকতেন, তা হলে তো অস্ট্রেলিয়ান পুলিশ তাঁকে তখন শুটিংয়ের অনুমতিই দিতেন না, শাকিব খান নিজেও অস্ট্রেলিয়া যেতেন না।’’ শেষে বুবলির সংযোজন, ‘‘কয়েক বছর ধরে দেখছি, একটা চক্র কিছু দিন পর পরই শাকিব খানকে নিয়ে উঠেপড়ে লাগে। নানা চক্রান্তে মেতে ওঠে। তাঁকে হটিয়ে দিতে পারলেনই রাজা।’’ আসলে বুবলি গোটা ঘটনায় শাকিবের বিরুদ্ধে চক্রান্তের জাল দেখতে পাচ্ছেন বলেই মত একাংশের। অন্য দিকে, শাকিব বাংলাদেশের এক সংবাদমাধ্যমকে বলেন, “আমার বিরুদ্ধে আনা অভিযোগ পুরোপুরি মিথ্যা। রহমত আসলে এই ছবির প্রযোজকই নয়। ‘অপারেশন অগ্নিপথ’ ছবিটির আসল প্রযোজক হলেন ভারটেক্স মিডিয়ার জানে আলম। চুক্তিপত্রেও তাই লেখা আছে। আমি এই ভুয়ো প্রযোজকের বিরুদ্ধে আইনি ব্যবস্থা নেব।”
অস্ত্রোপচারের পর আইসিইউ-তে চিকিৎসা চলছিল এক রোগিণীর। অভিযোগ, সেখানে ওই রোগিণীকে ধর্ষণ করেছেন হাসপাতালের এক কর্মী। অভিযুক্তকে গ্রেফতার করা হলেও এই অভিযোগের তদন্ত করে দেখা হবে বলে জানিয়েছে কেরলের স্বাস্থ্য দফতর। পুলিশ সূত্রে খবর, কোঝিকোড় মেডিক্যাল কলেজে ১৮ মার্চ অস্ত্রোপচারের পর আইসিইউ-তে রাখা হয়েছিল ওই এক মহিলা রোগীকে। সেখানে প্রায় বেহুঁশ অবস্থায় পড়ে ছিলেন তিনি। অভিযোগ, হাসপাতালের এক পঞ্চাশোর্ধ কর্মী সেখানে ঢুকে ওই মহিলাকে ধর্ষণ করেন। তার জেরে পুরোপুরি জ্ঞান হারান ওই মহিলা। তাঁর দাবি, সংজ্ঞা ফিরলে স্বামীকে ঘটনার কথা খুলে বলেন। এর পর ধর্ষণের অভিযোগ দায়ের করা হয়। অবিলম্বে এই অভিযোগের তদন্ত করা হবে বলে জানিয়েছেন কেরলের স্বাস্থ্যমন্ত্রী বীণা জর্জ। গোটা বিষয়টি খতিয়ে দেখে একটি রিপোর্ট জমা দেওয়ার জন্য স্বাস্থ্য শিক্ষা অধিকর্তা নির্দেশ দিয়েছেন তিনি।
প্রকাশ্যে কুকুরকে ধর্ষণ করা হল বিহারে। খাস বিহারের রাজধানী শহর পটনায় ঘটনাটি ঘটেছে দোলের দিন দুপুরে। রাস্তাতেই দাঁড়িয়ে কুকুরটির উপর অত্যাচার করছিলেন এক মাঝবয়সি ব্যক্তি। এলাকায় লাগানো সিসি ক্যামেরায় ধরা পড়েছে গোটা ঘটনাটিই।  সিসিটিভি ফুটেজের ওই ভিডিয়ো সম্প্রতিই ভাইরাল হয়ে ছড়িয়ে পড়ে সামাজিক মাধ্যমে। পথকুকুরদের নিয়ে কাজ করা একটি অসরকারি সংস্থা ওই ভিডিয়ো দেখে পুলিশের কাছে অভিযোগ জানায়। সেই অভিযোগের ভিত্তিতেই এফআইআর দায়ের করে তদন্তে নেমেছে পুলিশ।  প্রাথমিক তদন্তে জানা গিয়েছে, ঘটনাটি ঘটে গত ৮ মার্চ, হোলির দিন। পটনার ফুলওয়ারি শরিফের ফয়জল কলোনিতে। সিসিটিভি ফুটেজে দেখা গিয়েছে, অজ্ঞাত পরিচয় ওই ব্যক্তি অস্বাভাবিক কাজে লিপ্ত হয়েছেন দিনের আলোয়। রাস্তার মাঝখানে। ফুলওয়ারি শরিফ থানার অ্যাসিস্ট্যান্ট পুলিশ সুপার মনীশ কুমার জানিয়েছেন, ‘‘এই ঘটনায় অভিযোগ পেয়েছি। তদন্ত শুরু হয়েছে। অভিযুক্তকে খুঁজে বার করতে অভিযানেও নেমেছে পুলিশ।’’ অভিযুক্তের বিরুদ্ধে ভারতীয় দণ্ডবিধি এবং পশু নিরাপত্তা আইনে যথাযথ পদক্ষেপ করা হবে বলেও জানিয়েছেন তিনি।
নর্তকীর কাজ পাইয়ে দেওয়ার প্রতিশ্রুতি দিয়ে তরুণীকে ধর্ষণ এবং তাঁর অশ্লীল ছবি ছড়ানোর হুমকি দিয়ে এক লক্ষ টাকা চাওয়ার অভিযোগে এক ব্যক্তিকে গ্রেফতার করেছে বর্ধমান মহিলা থানার পুলিশ। ধৃতের নাম রেজাউল ইসলাম। কালনার কদমতলায় তাঁর বাড়ি। শনিবার রাতে কদমতলা এলাকা থেকে তাঁকে গ্রেফতার করা হয়। ধৃতকে রবিবার বর্ধমান সিজেএম আদালতে হাজির করা হয়। রবিবারই ম্যাজিস্ট্রেটের কাছে তরুণীর গোপন জবানবন্দি নথিভুক্ত করিয়েছে পুলিশ। বিচারবিভাগীয় হেফাজতে পাঠিয়ে ২৯ মার্চ ধৃতকে আবার আদালতে হাজির করানোর নির্দেশ দেন ভারপ্রাপ্ত সিজেএম। পুলিশ জানিয়েছে, কালনা থানার আটঘড়িয়ায় ওই তরুণীর বাড়ি। তিনি পিতৃ–মাতৃহীন। নাবালক অবস্থা থেকে তিনি আটঘড়িয়ায় এক ব্যক্তির বাড়িতে কাজ করেন। রেজাউলের কদমতলায় একটি দোকান রয়েছে। কিছু দিন আগে তিনি তরুণীকে নতর্কীর কাজ পাইয়ে দেওয়ার আশ্বাস দেন। তরুণী প্রথমে তাতে রাজি হননি। পরে দারিদ্র ও একাকিত্বের কারণে ওই প্রস্তাবে রাজি হয়ে যান। অভিযোগ, গত ৪ জানুয়ারি রেজাউল তাঁকে বর্ধমান শহরের নবাবহাট এলাকার একটি হোটেলে নিয়ে যান। সেখানেই তাঁকে ধর্ষণ করেন। আরও অভিযোগ, তরুণীকে হোটেলের একটি ঘরে আটকে রেখে তাঁর নগ্ন ছবিও তোলেন। তরুণী পুলিশে অভিযোগ জানানোর কথা বললে তাঁর অশ্লীল ছবি ও ভিডিয়ো সামাজিক মাধ্যমে ছড়িয়ে দেওয়া হবে বলেও তরুণীকে হুমকি দেওয়া হয়। এমনকি তরুণীর কাছ থেকে এক লক্ষ টাকাও দাবি করা হয়। তাঁকে খুনের হুমকিও দেওয়া হয় বলে অভিযোগ। তরুণী পুলিশকে জানিয়েছেন, ভয় পেয়েই এই ঘটনার কথা কাউকে এত দিন জানাতে পারেননি। কিন্তু, দিনের পর দিন ব্ল্যাকমেলিং বাড়তে থাকায় শনিবার তিনি মহিলা থানায় অভিযোগ দায়ের করেন।
বঙ্গতনয়া অভিনেত্রী পায়েল ঘোষ পরিচালক অনুরাগ কাশ্যপের বিরুদ্ধে যৌন হেনস্থার অভিযোগ আগেই এনেছিলেন। তবে এ বার বলিউডের এই বিখ্যাত পরিচালকের বিরুদ্ধে এমন গুরুতর অভিযোগ এনেছেন যে, সকলেই নড়চ়়ড়ে বসেন। পায়েল নিজের ইনস্টাগ্রাম পাতায় লেখেন, অনুরাগ কাশ্যপ তাঁকে তিন বার ধর্ষণের চেষ্টা করেছেন। পায়েলের কথায়, ‘‘দক্ষিণে দু’জন জাতীয় পুরস্কার প্রাপ্ত পরিচালকের সঙ্গে কাজ করেছি, তবু কেউ ছুঁয়ে দেখারও চেষ্টা করেননি। উল্টো দিকে, অনুরাগ কাশ্যপ কাজ না করেই ধর্ষণ করেছে আমাকে। আমার সঙ্গে দেখা করার তৃতীয় দিনেই আমাকে ধর্ষণ করে। তা হলে বলুন, কেন আমি দক্ষিণী ইন্ডাস্ট্রির সুনাম করব না।’’ পায়েল বছর দুয়েক আগে টুইটে নিজের নাম ছাড়াও অনুরাগের শিকারে এনেছেন রিচা চড্ডা, মাহি গিল, হুমা কুরেশির মতো নাম। যদিও ওই তিন বলি অভিনেত্রীর মধ্যে প্রত্যেকেই এই ঘটনায় অনুরাগেরই পক্ষ নিয়েছেন। তিন জনেই একই সুরে বলেছেন, অনুরাগের কাছ থেকে কোনও রকম খারাপ ব্যবহার তাঁরা পাননি। এ বছর বছর দুয়েক কেটে যাওয়ার পর ফের সরব পায়েল। যদিও দিন কয়েক আগেই ইনস্টাগ্রামে হাতে লেখা ছোট্ট একটি অসমাপ্ত সুইসাইড নোটের ছবি পোস্ট করেন পায়েল। পাশাপাশি প্রশ্ন করেন, আচমকা মৃত্যু হলে দায়ী থাকবেন কে? অনেকেরই দাবি এই মুহূর্তে অবসাদের মধ্যে দিয়ে যাচ্ছেন অভিনেত্রী। সেই কারণেই কি অসংলগ্ন পোস্ট!
অন্তত ১২ জন মহিলাকে ধর্ষণ করেছেন বলে অভিযোগ। সেখানেই থামেননি। ধর্ষণ করে তার ভিডিয়োও তুলে রেখেছিলেন। আদালতে বিচারের সময় সেই ভিডিয়োই চলছিল এজলাসে। ভিডিয়োগুলি এতটাই ‘ন্যক্কারজনক’ যে, আইনজীবীরা বিচারকের কাছে শুনানি শেষ করার আর্জি জানান। এ হেন ভারতীয় ব্যক্তির বিচার চলছে অস্ট্রেলিয়ার আদালতে। সে দিকেই এখন নজর। 
‘কেউ রাজা হলে তাঁর থেকে সর্বস্ব কেড়ে নিলেও সে রাজাই থাকে’, শাকিব খানকে ঘিরে এত বিতর্কের মাঝেও এমনটাই উপলব্ধি শবনম বুবলির। শাকিব-বুবলির সম্পর্ক নিয়ে আগে চর্চা কম হয়নি। বিদেশে গিয়ে বুবলির সঙ্গে ঘনিষ্ঠতা, তার পর তাঁদের বিয়ে এবং ছেলে— সব নিয়ে হয়েছে তুমুল সমালোচনা। ছেলের দায়িত্ব নেন না বলে শাকিবের বিরুদ্ধে অভিযোগও এনেছিলেন বুবলি। তার পরে অবশ্য অনেক দিন কেটে গিয়েছে। শাকিব ও তাঁর ছোট ছেলের বিভিন্ন মুহূর্তের ছবিও এসেছে প্রকাশ্যে। বৃহস্পতিবার থেকে ফের শুরু আরও এক বিতর্কের। নায়কের বিরুদ্ধে ‘ধর্ষণ’-এর অভিযোগ তুলেছেন তাঁর ছবির প্রযোজক। যা নিয়ে চলছে বিস্তর জলঘোলা। এ বার এই বিতর্কের মাঝেই শাকিবের একটি নতুন ছবি পোস্ট করলেন বুবলি। ছোট ছেলে শেহজাদ খান বীরকে কোলে নিয়ে বসে শাকিব। বাবার কোলে বসে মনের আনন্দে সে ল্যাপটপ দেখে যাচ্ছে। সেই ছবি পোস্ট করেই বুবলি লেখেন, “রাজা সব সময়ে রাজাই থাকে, তেমনই তারকা সব সময়ে তারকাই হয়।”  তবে কি এই পরিস্থিতিতে শাকিবকেই সমর্থন করছেন বুবলি? তাঁর এই মন্তব্য পড়ে একাংশের এমনই বক্তব্য। নায়কের বিরুদ্ধে একাধিক অভিযোগ তুলেছেন তাঁর প্রযোজক। অভিযোগপত্রে প্রযোজক বলেন, “২০১৭ সালে এই ছবির শুটিং চলাকালীন অসদাচরণ করেন শাকিব। মিথ্যা আশ্বাস, ধর্ষণ এবং পেশাগত অবহেলার মাধ্যমে চলচ্চিত্রটির ক্ষতি সাধন হয়েছে। ছবির শুটিং সম্পন্ন করতে অথবা লগ্নিকৃত অর্থ ফিরিয়ে দিতে রাজি না হওয়ায় নিরুপায় হয়ে অভিযোগ জানাচ্ছি।”  যদিও এই খবর প্রকাশ্যে আসা মাত্রই প্রযোজকের সঙ্গে কথা বলতে রাজি হন নায়ক। প্রযোজক রহমত উল্লাহর সঙ্গে কথাও বলেন। মীমাংসার জন্য তৈরি হয়েছে কমিটি। প্রযোজক জানিয়েছেন, ক্ষতিপূরণ দিতে রাজি শাকিব।
হোটেলের ঘরে ২৫ বছরের তরুণীকে ধর্ষণের অভিযোগে গ্রেফতার করা হল স্ট্যান্ড আপ কমেডিয়ান খয়ালী সহারনকে। বৃহস্পতিবার জয়পুরের মানসরোবর থানায় খয়ালীর বিরুদ্ধে অভিযোগ দায়ের করেন সেই তরুণী। পুলিশ সূত্রে খবর, ঘটনাটি ঘটেছে গত সোমবার। চাকরি পাইয়ে দেওয়ার অছিলায় সেই তরুণীকে মানসরোবর এলাকার এক হোটেলে নিয়ে গিয়েছিলেন আপ (আম আদমি পার্টি) কর্মী খয়ালী। এর পর মদ্যপান করে তিনি হোটেলের ঘরে অভিযোগকারী তরুণীকে ধর্ষন করেন বলে জানা যায়। মানসরোবর থানার সাব-ইন্সপেক্টর সন্দীপ যাদব বলেছেন, “মহিলার দায়ের করা অভিযোগের পর কৌতুক অভিনেতার বিরুদ্ধে আইপিসি ধারা 376 (ধর্ষণ) এর অধীনে একটি মামলা দায়ের করা হয়েছে। বিষয়টি নিয়ে তদন্ত করা হচ্ছে।” পুলিশ আরও জানিয়েছে, শ্রীগঙ্গানগরের বাসিন্দা ওই মহিলা একটি ফার্মে মার্কেটিং এগজ়িকিউটিভ হিসেবে কাজ করতেন। তিনি অন্য এক মহিলার মারফত প্রায় এক মাস আগে একটি কাজের জন্য সাহায্য চেয়ে কমেডিয়ানের সঙ্গে যোগাযোগ করেন। পুলিশ খোঁজ নিয়ে জেনেছে, খয়ালী সেই হোটেলে দু’টি ঘর বুক করেছিলেন। একটি নিজের জন্য, অন্যটি দুই মহিলার জন্য। এর পর তরুণীর অভিযোগ অনুযায়ী, কমেডিয়ান নিজে বিয়ার খান। দুই মহিলাকেও বিয়ার খেতে বাধ্য করেন। এর পর এক জন ঘর থেকে চলে গেলে তরুণীকে ধর্ষণ করেন খয়ালী। পুলিশ  আম আদমি পার্টির মুখপাত্র যোগেন্দ্র গুপ্তের সঙ্গে যোগাযোগ  করলে তিনি বলেন, “আপ-এর লক্ষ লক্ষ কর্মী রয়েছে। খয়ালী তাদের মধ্যে এক জন। সে তার ব্যক্তিগত জীবনে কী করছে তার দায় পার্টি কেন নেবে?” খয়ালী অংশ নিয়েছিলেন ‘ইন্ডিয়ান চ্যালেঞ্জ সিজ়ন ২’-তে। কপিল শর্মার শোয়েও অতিথি হয়ে এসেছিলেন খয়ালী।
অন্তঃসত্ত্বা মহিলাকে ধর্ষণের অভিযোগ উঠল যুবকের বিরুদ্ধে। যুবক সম্পর্কে ওই মহিলার দেওর। তিনি এবং তাঁর স্ত্রী পরিকল্পনা করেই এই কাণ্ড ঘটিয়েছেন। পুলিশের অনুমান, ব্যক্তিগত কোনও আক্রোশ থেকে মহিলাকে ধর্ষণ করা হয়। ঘটনাটি ওড়িশার নবরঙ্গপুরের। অভিযুক্তের স্ত্রী একজন আশাকর্মী এবং সম্পর্কে মহিলার জা। গত ২৮ ফেব্রুয়ারি অন্তঃসত্ত্বা মহিলা তাঁর কাছে চিকিৎসার জন্য কিছু সাহায্য চেয়েছিলেন। তার পর আশাকর্মীই তাঁর স্বামীকে পাঠান মহিলার কাছে। অভিযোগ, মহিলাকে যুবক ধর্ষণ করেন। গোটা ঘটনার ভিডিয়ো মোবাইলে রেকর্ড করেন যুবকের স্ত্রী। এখানেই শেষ নয়, ধর্ষণের পর মহিলাকে নিকটবর্তী মন্দিরে নিয়ে যান দু’জন। তার পর ঈশ্বরের সামনে তাঁকে দিয়ে প্রতিজ্ঞা করিয়ে নেওয়া হয়, এই ঘটনার কথা তিনি কাউকে বলবেন না। নির্যাতিতা অবশ্য তাঁদের কবল থেকে মুক্তি পেয়েই সটান পুলিশের দ্বারস্থ হন। থানায় তিনি দুই আত্মীয়ের বিরুদ্ধে অভিযোগ দায়ের করেন। তাঁর অভিযোগের ভিত্তিতে ওই দু’জনকে গ্রেফতার করে পুলিশ। পুলিশ জানিয়েছে, অভিযুক্ত মহিলা মোবাইলে ধর্ষণের ভিডিয়ো রেকর্ড করেন। সেই ভিডিয়ো সমাজমাধ্যমে ছড়িয়েও দেন। তাঁর কাছ থেকে মোবাইল ফোন বাজেয়াপ্ত করা হয়েছে। সাইবার অপরাধদমন শাখায় ওই ভিডিয়ো সমাজমাধ্যম থেকে তুলে নেওয়ার আর্জিও জানানো হয়েছে। অভিযুক্ত আশাকর্মীর বিরুদ্ধে পদক্ষেপের আবেদন জানিয়ে সংশ্লিষ্ট দফতরে চিঠি দিয়েছে স্থানীয় প্রশাসন।
উত্তরপ্রদেশের গোরক্ষপুরে এ বার দাদুর লালসার শিকার হল নাবালিকা নাতনি। মাঠে কাঠ কাটার কাজ করার অছিলায় নাতনিকে ধর্ষণ করার অভিযোগ ৬০ বছরের দাদুর বিরুদ্ধে। মুখ বন্ধ রাখতে নাবালিকাকে ১০ টাকা ঘুষ দেন বলেও অভিযোগ। কিন্তু শেষরক্ষা হয়নি। গ্রামবাসীদের হাতে ধরা পড়ে বর্তমানে পুলিশের গারদে ঠাঁই হয়েছে দাদুর। পুলিশের কাছে লিখিত অভিযোগপত্রে নাবালিকার মা লিখেছেন, বুধবার সন্ধ্যায় নাবালিকা মেয়েকে নিয়ে তিনি ছাগল চরাচ্ছিলেন মাঠে। সেই সময় তাঁর শ্বশুরমশাই এসে হাজির হন এবং তাঁকে বাড়িতে অন্য কাজে পাঠিয়ে নাতনিকে কুঠার আনতে বলে কাঠ কাটতে চলে যান। নাতনি কুঠার হাতে দাদুর কাছে পৌঁছলে দাদু তাকে ধর্ষণ করেন বলে অভিযোগ। ধর্ষণের পর নাবালিকা নাতনিকে মুখ বন্ধ রাখতে বলে ১০ টাকা ‘ঘুষ’ও দেন। সেই সময় ওই এলাকা দিয়েই জল আনতে যাচ্ছিলেন গ্রামেরই এক বাসিন্দা। তিনি বিষয়টি আঁচ করে লোকজনকে খবর দেন। সকলে মিলে হাতেনাতে ধরে ফেলেন দাদুর কীর্তি! তার পর গণধোলাই দিয়ে দাদুকে পুলিশের হাতে তুলে দেওয়া হয়। খবর দেওয়া হয় নাবালিকার মাকেও। গোরক্ষপুরের গুলরিহা থানার ভারপ্রাপ্ত আধিকারিক মনোজকুমার পাণ্ডে জানিয়েছেন, নাবালিকার পরিবার থানায় এসেছিল। নাবালিকার মা লিখিত অভিযোগ করেছেন তাঁর শ্বশুরের বিরুদ্ধে। এ বিষয়ে একটি মামলা রুজু করে তদন্তে নেমেছে পুলিশ। আগেই গ্রেফতার করা হয়েছে অভিযুক্ত দাদুকে। নাবালিকাকে মেডিক্যাল পরীক্ষার জন্য পাঠানো হয়েছে। তদন্ত করে অভিযুক্তের বিরুদ্ধে যথাযথ ব্যবস্থা নেওয়া হবে বলে অভিযোগকারিণীকে আশ্বস্ত করেছে পুলিশ।
এক আদিবাসী মহিলাকে ধর্ষণ করে খুনের ঘটনায় রণক্ষেত্রের চেহারা নিল মধ্যপ্রদেশের ইনদওরের মউ। অভিযুক্তকে গ্রেফতারের দাবিতে বুধবার রাতে বাড়গোন্ডা থানা ঘেরাও করেন আদিবাসীরা। পুলিশ তাঁদের সরিয়ে দেওয়ার চেষ্টা করতেই পরিস্থিতি উত্তপ্ত হয়ে ওঠে। অভিযোগ, পুলিশকে লক্ষ্য করে ইট, পাথর ছোড়া হয়। এমনকি ভাঙচুর চালানো হয় পুলিশের বেশ কয়েকটি গাড়িতেও। এই হামলায় আহত হয়েছেন ১৩ পুলিশকর্মী। পরিস্থিতি সামাল দিতে বিশাল পুলিশবাহিনী ঘটনাস্থলে আসে। বিক্ষোভকারীদের ছত্রভঙ্গ করতে শূন্যে কয়েক রাউন্ড গুলি চালায় পুলিশ। কাঁদানে গ্যাসে শেল ফাটানো হয় বলে জানিয়েছেন বাড়গোন্ডা থানার দায়িত্বপ্রাপ্ত আধিকারিক ধর্মেন্দ্র ঠাকুর। স্থানীয় বাসিন্দাদের দাবি, পুলিশের গুলিতে এক আদিবাসীর মৃত্যু হয়েছে। যদিও মৃত্যুর ঘটনা অস্বীকার করেছে পুলিশ। এই ঘটনার ম্যাজিস্ট্রেট পর্যায়ের তদন্তের নির্দেশ দিয়েছেন রাজ্যের স্বরাষ্ট্রমন্ত্রী নরোত্তম মিশ্র। বৃহস্পতিবার সকালে মহিলার পরিবারের সঙ্গে দেখাও করেন তিনি। পুলিশ সূত্রে খবর, বুধবার সন্ধ্যায় বাড়ির সামনে এক আদিবাসী মহিলার দেহ উদ্ধার হয়। অভিযোগ ওঠে, মহিলাকে অপহরণের পর ধর্ষণ করেন পাতিদার সম্প্রদায়ের এক ব্যক্তি। তার পর তাঁকে খুন করে বাড়ির সামনে ফেলে দিয়ে যান। মহিলার দেহ উদ্ধার হওয়ার পরই আদিবাসীরা অভিযুক্তের গ্রেফতারের দাবি জানিয়ে থানা ঘেরাও করেন। থানার সামনে মহিলা দেহ নিয়ে ধর্নায় বসেন রাতভর। পুলিশ তাঁদের সরিয়ে দিতে গেলেই রণক্ষেত্রের চেহারা নেয় বাড়গোন্ডা থানা এলাকায়।  
বাংলাদেশি অভিনেতা শাকিব খানের বিরুদ্ধে ধর্ষণের অভিযোগ করলেন তাঁর প্রযোজক। বাংলাদেশের সংবাদমাধ্যম সূত্রে খবর, অস্ট্রেলিয়ায় ‘অপারেশন অগ্নিপথ’ নামের একটি সিনেমা শুটিং করছিলেন নায়ক। সেখানেই নাকি সহ-প্রযোজককে ধর্ষণ করেন বলে অভিযোগ জানিয়েছেন তাঁর প্রযোজক রহমত উল্লাহ। এই কারণে নাকি তাঁকে গ্রেফতারও করেন পুলিশ। ২০১৭ সালে অস্ট্রেলিয়ায় শুটিং হয়েছিল শাকিব অভিনীত এই ছবির। এই বিষয়ে প্রযোজক রহমতের কাছে অভিযোগ জানিয়েছিলেন ছবির প্রযোজক, পরিচালক শিল্পী সমিতি এবং ক্যামেরাম্যান সমিতির সদস্যরা। ছ’বছর পরে ২০২৩ সালের ১৫ মার্চ অস্ট্রেলিয়ার নিবাসী সেই প্রযোজক নায়কের বিরদ্ধে পুলিশের কাছে অভিযোগ দায়ের করেন। সেই অভিযোগপত্রে প্রযোজক বলেন, “২০১৭ সালে মুক্তি পাওয়া এই ছবির শুটিং চলাকালীন অসদাচরণ করেন শাকিব। মিথ্যা আশ্বাস, ধর্ষণ এবং পেশাগত অবহেলার মাধ্যমে চলচ্চিত্রটির ক্ষতি সাধন, চলচ্চিত্রের শুটিং সম্পন্ন করতে অথবা লগ্নিকৃত অর্থ ফিরিয়ে দিতে রাজি না হওয়ায় নিরুপায় হয়ে অভিযোগ জানাচ্ছি।” ছ’বছর আগে এই ছবির শুটিংয়ের সময় যে যে সমস্যার মুখোমুখি হতে হয়েছিল তাঁদের সেই তালিকাও জমা দেন ছবির প্রযোজক। অভিযোগপত্রে কী লিখেছেন রহমত? ১. আমাদের সব প্রস্তুতি নেওয়ার পর আচমকাই শুটিং বাতিল করে দিতেন শাকিব। ২. বিভিন্ন সময় এমন কিছু কিছু খাবার চেয়ে বসতেন যা জোগাড় কষ্টসাধ্য হয়ে পড়ত। ফলে শুটিংয়ের সবাই তাঁর খাবার আনার জন্য ব্যস্ত হয়ে পড়ত। তাতে প্রচুর টাকাও ব্যয় হয়েছিল আমাদের। ৩. নিজের ইচ্ছামতো শুটিংয়ে আসতেন। আমরা সারা দিন অপেক্ষা করে থাকতাম। প্রচুর টাকা খরচ করে তৈরি করা সেটে বসে থাকতে হত ঘণ্টার পর ঘণ্টা। ৪. নিয়মিত যৌনপল্লিতে যেতেন তিনি। আর তা না হলে অস্ট্রেলিয়ার হোটেলে যৌনকর্মীদের নিয়ে আসতে হত। এটা ছিল প্রতি দিনের অভ্যাস। অনেক সময় সেই যৌনকর্মীদের পারিশ্রমিক আমাদেরই দিতে হত। শাকিবের এই অভ্যাসের জন্যও আমাদের প্রচুর টাকা ব্যয় হয়েছে। ৫. তাঁর এই অভ্যাসের শিকার আমার এক সহ-প্রযোজকও। কৌশলে আমার এক মহিলা সহ-প্রযোজককে ধর্ষণ করেন শাকিব। গুরুতর জখম অবস্থায় তাঁকে হাসপাতালেও নিয়ে যাওয়া হয়। তাঁর বিরুদ্ধে অস্ট্রেলিয়ার পুলিশের কাছে লিখিত অভিযোগ দায়ের করা হয়। সেই ফৌজদারি অভিযোগের সাক্ষী আমি। ধর্ষণের বিচার চাইতে গিয়ে পরিবার থেকেও দূরে সরে যায় সেই মহিলা। আমার সেই মহিলা সহকর্মীকে নিয়ে যখন হাসপাতালে টানাপড়েন চলছে, তখন চুপিসারে অস্ট্রেলিয়া থেকে পালিয়ে আসেন শাকিব। অভিযোগপত্রে রহমত আরও লেখেন, এর পর থেকে শাকিবের সঙ্গে বিভিন্ন সময় যোগাযোগের চেষ্টা করেও ব্যর্থ হয়েছেন তিনি। পরবর্তী কালে ২০১৮ সালে তিনি আবার অস্ট্রেলিয়ায় আসলে ধর্ষণের অভিযোগে পুলিশের হাতে গ্রেফতার হন। সামাজিক চাপে এবং আরও নিগ্রহের ভয়ে নির্যাতিতা প্রকাশ্যে মুখ খুলতে রাজি না হওয়ায় শাকিব সেই যাত্রায় ছাড়া পেয়ে যান। রহমতের আনা এই অভিযোগ প্রসঙ্গে শাকিব এখনও পর্যন্ত যদিও মুখ খোলেননি। আশিকুর রহমান পরিচালিত ‘অপারেশন অগ্নিপথ’ সিনেমাটির শুটিং এখনও শেষ হয়নি। কারণ হিসাবে শাকিবের অসহযোগিতাই অভিযোগে উল্লেখ করেছেন সিনেমাটির প্রযোজক।
কলেজ-বিশ্ববিদ্যালয় প্রাঙ্গণে অনেক প্রেম কাহিনিই তৈরি হয়। তেমন অনেক গল্পেরই বাস্তব জীবনে মধুরেণ সমাপয়েৎ ঘটে। আবার কিছু কিছু প্রেমকাহিনি তিক্ততার স্বাদে মিলেমিশে একাকার হয়ে যায়। তেমনই এক প্রেমের উপাখ্যান রয়েছে দিল্লি বিশ্ববিদ্যালয়ে। যা এক রক্তাক্ত কাহিনি।
চাঞ্চল্যকর তথ্য উঠে এল বীরভূমে জনজাতি তরুণীকে ধর্ষণকাণ্ডে। নির্যাতিতা মহিলার দাবি, অভিযুক্তদের এক জন তাঁর পরিচিত। তাঁর অভিযোগ, কাজ সেরে বাড়ি ফেরার সময় রাস্তা থেকে টেনেহিঁচড়ে নিয়ে গিয়ে তাঁকে ধর্ষণ করে ২ জন। সেই সময় অভিযুক্তদের এক জন রাস্তায় দাঁড়িয়ে পাহারা দিচ্ছিল বলেও জানিয়েছেন তিনি। ওই কাণ্ডে ইতিমধ্যেই ২ জনকে গ্রেফতার করেছে পুলিশ। বাকি এক জনের খোঁজ চলছে। শান্তিনিকেতনের বাসিন্দা ওই তরুণী একটি হোটেলে কাজ করেন। তাঁর অভিযোগ, গত ২ মার্চ অর্থাৎ বৃহস্পতিবার দুপুর দেড়টা নাগাদ কাজ সেরে দিদির বাড়ি যাওয়ার পথে ৩ জন তাঁকে টেনেহিঁচড়ে তুলে নিয়ে যায়। এর পর ফাঁকা মাঠে নিয়ে গিয়ে তাঁকে ধর্ষণ করা হয় বলে অভিযোগ। অসুস্থ ওই তরুণীকে চিকিৎসকের কাজে নিয়ে যান তাঁর পরিবারের সদস্যরা। চিকিৎসক বিষয়টি পুলিশকে জানান। তরুণীর কথায়, ‘‘আমার টুঁটি টিপে ধরে মাঠে টেনেহিঁচড়ে নিয়ে গিয়েছিল ৩ জন। আমার মোবাইলও কেড়ে নেয় ওরা। সেখানে পর পর দু’জন আমাকে ধর্ষণ করে। এক জন রাস্তায় দাঁড়িয়ে পাহারা দিচ্ছিল।’’ যে রাস্তায় পাহারা দিচ্ছিল, তার নাম পুলিশকে জানিয়েছেন ওই তরুণী। অভিযুক্ত বোলপুরের একটি রিসর্টের কর্মী। পুলিশ তাকে এবং তার এক সঙ্গীকে গ্রেফতার করেছে। ধৃতরা আপাতত পুলিশ হেফাজতে। তরুণীর দাবি, ‘‘আমি চাই ওদের কঠিন সাজা হোক।’’ তদন্তকারীদের প্রাথমিক অনুমান, বোলপুরের ওই রিসর্টে বসে ওই কাণ্ডের পরিকল্পনা করা হয়েছিল। ইতিমধ্যেই ওই রিসর্টের মালিককেও জিজ্ঞাসাবাদ করেছে পুলিশ। তল্লাশি চালানো হচ্ছে বাকিদের খোঁজে। বীরভূমের পুলিশ সুপার ভাস্কর মুখোপাধ্যায় বলেন, ‘‘ওই কাণ্ডে ইতিমধ্যেই ২ জনকে গ্রেফতার করা হয়েছে। আরও এক জনের খোঁজ চলছে।’’ অপরাধ প্রমাণিত হলে দোষীদের শাস্তি দেওয়ার উপযুক্ত ব্যবস্থা পুলিশ করবে বলেও জানিয়েছেন তিনি। তরুণীর পাশে দাঁড়ানোর আশ্বাস দিয়েছেন তিনি।
বিয়ের প্রতিশ্রুতি দিয়ে এক যুবতীর সঙ্গে পাঁচ বছর ধরে সহবাসের ঘটনাকে 'ধর্ষণ' বলতে নারাজ কর্নাটক হাই কোর্ট। অভিযুক্তের বিরুদ্ধে যুবতীর আর্জি খারিজ করে হাই কোর্টের পর্যবেক্ষণ, দু'এক বার বার নয়, ঠিক পাঁচ বছর ধরে সহবাস হয়েছে। ফলে তাতে দু’পক্ষেরই সম্মতি ছিল। একে কখনই ধর্ষণের সংজ্ঞা দেওয়া যায় না। সংবাদমাধ্যম সূত্রে খবর, বেঙ্গালুরুর এক বাসিন্দার বিরুদ্ধে বিয়ের প্রতিশ্রুতি দিয়ে ধর্ষণের অভিযোগ করেছেন তাঁর দীর্ঘ দিনের প্রেমিকা। পরে তাঁদের সম্পর্কও ভেঙে দেন ওই বাসিন্দা। এ নিয়ে শহরের এক আদালতের দ্বারস্থ হয়েছিলেন ওই যুবতী। পরে সেই মামলা হাই কোর্ট পর্যন্ত গড়ায়। সোমবার এই মামলার রায়দানের সময় হাই কোর্টের বিচারপতি এম নাগাপ্রসন্নের মন্তব্য, ‘‘এক, দুই বা তিন বার নয়। কয়েক দিন বা মাসের কথাও বলা হচ্ছে না। এখানে বছরের পর বছর ধরে, সুনির্দিষ্ট ভাবে বলতে গেলে, পাঁচ বছর ধরে এমন (সহবাস) হয়েছে। ফলে বলা যায় না যে, যুবতীর সম্মতি না নিয়ে পাঁচ বছর ধরে তাঁকে ধর্ষণ করা হয়েছে। দু’জনের মধ্যে দীর্ঘ সম্পর্ক থাকায় ভারতীয় দণ্ডবিধির ৩৭৫ ধারা (ধর্ষণ) এবং ৩৭৬ ধারায় (ধর্ষণের শাস্তি) যুক্তিগ্রাহ্য নয়।’’ আদালতের কাছে অভিযুক্তের দাবি ছিল, পাঁচ বছর ধরে প্রেমিকাকে ভালবাসলেও ভিন্ন জাতির হওয়ায় তাঁদের বিয়েতে বাধা দেখা দেয়। তবে প্রেমিকার সম্মতিতেই তাঁর সঙ্গে সহবাস করেছেন তিনি। যদিও যুবতীর পাল্টা দাবি ছিল, বিয়ের ভুয়ো প্রতিশ্রুতি দিয়ে সহবাস ধর্ষণেরই সমতুল। কিন্তু যুবতীর দাবি খারিজ করে যুবকের বিরুদ্ধে কেবলমাত্র নির্যাতন এবং ভয় দেখানোর অভিযোগে মামলায় সায় দিয়েছে হাই কোর্ট।
স্কুল চত্বর থেকে অষ্টম শ্রেণির এক ছাত্রীকে অপহরণের পর গণধর্ষণের অভিযোগ উঠল অন্য স্কুলের দুই ছাত্র এবং এক স্কুলছুট তরুণের বিরুদ্ধে। শুধু ধর্ষণই নয়, ছাত্রীর ভিডিয়ো তুলে সমাজমাধ্যমে ছড়িয়েও দেয় অভিযুক্তরা। এমনকি ছাত্রীটিকে হুমকি দেওয়া হয়, এই ঘটনার কথা কাউকে জানালে খুন করা হবে তাঁকে। ফলে সেই ঘটনার কথা বাড়ির কাউকে জানানোর সাহস পায়নি ছাত্রী। হরিয়ানার গুরুগ্রামের সোহনা এলাকায় ঘটনাটি ঘটেছিল গত বছরের ১৮ ডিসেম্বর। শুক্রবার পর্যন্ত এই ঘটনা সম্পর্কে অবহিত ছিল না ছাত্রীর পরিবার। তাঁর আপত্তিকর ভিডিয়ো সমাজমাধ্যমে ঘুরছে, এ কথা জানার পর শনিবার বাবা-মায়ের কাছে গোটা ঘটনাটি খুলে বলে সে। এর পরই পুলিশের কাছে তিন কিশোরের নামে গণধর্ষণের অভিযোগ দায়ের করেন কিশোরীর বাবা-মা। পুলিশ সূত্রে খবর, ১৮ ডিসেম্বর ছাত্রীটির স্কুলে স্পোর্টস ছিল। সেই সময় ছাত্রীটিকে তিন কিশোর মিলে অপহরণ করে। তার পর তাকে একটি পাহাড়ি এলাকায় নিয়ে যায়। অভিযোগ, সেখানে তিন জন মিলে তাকে ধর্ষণ করে। তার আপত্তিকর ভিডিয়ো তুলে সমাজমাধ্যমে ছড়ানো এবং প্রাণে মারার হুমকিও দেওয়া হয়। পুলিশ জানিয়েছে, অভিযুক্তদের মধ্যে দু’জন অন্য স্কুলে একাদশ এবং দ্বাদশ শ্রেণিতে পড়ে। তৃতীয় জন স্কুলছুট। অভিযুক্তদের খোঁজে তাদের বাড়িতে তল্লাশি চালায় পুলিশ। কিন্তু তাদের হদিস মেলেনি। গুরুগ্রামের ডেপুটি পুলিশ কমিশনার উপাসনা সিংহ বলেন, “অভিযুক্তদের চিহ্নিত করা হয়েছে। খুব শীঘ্রই তাদের গ্রেফতার করা হবে। অভিযুক্তদের বিরুদ্ধে ভারতীয় দণ্ডবিধির ৩৬৩ (অপহরণ), ৩৭৬-ডি এ (১৬ বছরের নীচে মহিলাকে গণধর্ষণ) এবং পকসো আইনে মামলা রুজু করা হয়েছে।”
নাবালিকা ধর্ষণের দু’টি মামলায় শনিবার দুই ব্যক্তিকে কুড়ি বছরের সশ্রম কারাদণ্ডের সাজা দিল কাকদ্বীপের পকসো আদালত। পুলিশ সূত্রে জানা গিয়েছে, সাজাপ্রাপ্ত তপন মণ্ডলের বাড়ি সাগরে। অন্য সাজাপ্রাপ্ত শ্রীকৃষ্ণ দাসের বাড়ি পাথরপ্রতিমায়। দু’জনকে কারাদণ্ডের পাশাপাশি ৫০ হাজার টাকা করে জরিমানারও নির্দেশ দিয়েছেন বিচারপতি সর্বাণী মল্লিক চট্টোপাধ্যায়। দুই নির্যাতিতা নাবালিকাকে ৩ লক্ষ টাকা করে আর্থিক ক্ষতিপূরণ দেওয়ার জন্য রাজ্য সরকারকে নির্দেশ দিয়েছে আদালত। দু’টি মামলার সরকারি আইনজীবী অমিতাভ রায় জানান, ২০১৮ সালে ২৮ সেপ্টেম্বর এগারো বছরের একটি মেয়েকে ডেকে নিয়ে গিয়ে ধর্ষণ করে তপন। মেয়েটির চিৎকার শুনে স্থানীয় বাসিন্দারা তাকে উদ্ধার করেন। অন্য ঘটনাটি ঘটে ২০২১ সালে ২৬ জুলাই। ওই দিন সাত বছরের নাবালিকাকে চিপস খাওয়ানোর লোভ দেখিয়ে একটি অঙ্গনওয়াড়ি কেন্দ্রে নিয়ে গিয়ে যৌন নির্যাতন করে শ্রীকৃষ্ণ। মেয়েটির চিৎকার শুনে ছুটে আসেন আশেপাশের লোকজন। দু’টি ক্ষেত্রেই নাবালিকার পরিবারের লোকজন থানায় অভিযোগ দায়ের করেন। অমিতাভ বলেন, “পুলিশ তদন্ত করে দ্রুত চার্জশিট জমা দেওয়ায় নাবালিকারা বিচার পেল।” তিনি জানান, ২০১৬ সালে মহকুমা পকসো আদালত চালু হওয়ার পরে এই প্রথম দু’টি পকসো মামলায় এক সঙ্গে সাজা ঘোষণা হল।
আইনে নেই। তবুও ৪ বছরের নাবালিকাকে ধর্ষণ এবং খুনের মামলার অপরাধী ১৫ বছরের কিশোরকে ফাঁসির সাজা দিয়েছিল নিম্ন আদালত এবং হাই কোর্ট। বিষয়টি সুপ্রিম কোর্টের নজরে আসার পরে ওই অপরাধীকে মুক্ত করার নির্দেশ দিয়েছে দুই বিচারপতির বেঞ্চ। যদিও ইতিমধ্যেই জেলে ৫ বছর কেটে গিয়েছে ওই নাবালক অপরাধীর।  ২০১৭ সালের ডিসেম্বরে মধ্যপ্রদেশের ধার জেলায় ৪ বছরের শিশুকন্যাকে ধর্ষণ এবং খুনের ঘটনা ঘটেছিল। দ্রুত তদন্ত করে পুলিশ ওই নাবালককে গ্রেফতার করে। এর পর নিম্ন আদালত ২০১৮ সালে দোষী সাব্যস্ত করে তাকে ফাঁসির সাজা দেয়। মধ্যপ্রদেশ হাই কোর্টও সেই সাজা বহাল রাখে। এর পর ওই নাবালক অপরাধী সুপ্রিম কোর্টে আবেদন জানালে গত ৩ মার্চ বিচারপতি বিআর গাভাই, বিচারপতি বিক্রম নাথ এবং বিচারপতি সঞ্জয় কারোলের বেঞ্চ ফাঁসির সাজা বদলে যাবজ্জীবন কারাদণ্ড করে।  কিন্তু তার পরেই পরিস্থিতির নাটকীয় পরিবর্তন। নিম্ন আদালতের একটি রিপোর্ট সুপ্রিম কোর্টে পেশ করা হয়। তাতে বলা হয়, ‘‘অনুসন্ধান করে দেখা গিয়েছে অপরাধের সময় সাজাপ্রাপ্তের বয়স ছিল ১৫ বছর ৪ মাস।’’ জুভেনাইল জাস্টিস (শিশুদের ন্যায়বিচার) আইন, ২০১৫ অনুযায়ী, ১৬ বছরের কম বয়সি কেউ ‘জঘন্য অপরাধ’ করেছে বলে প্রমাণিত হলে, ৩ বছরের সর্বোচ্চ সাজা হতে পারে। আইন বলছে, ওই সময়সীমায় বিশেষ বাড়িতে থাকার সময় শিক্ষা, উদ্ভাবনী দক্ষতা সংক্রান্ত প্রশিক্ষণ, কাউন্সেলিং, মানসিক সহায়তা-সহ বিভিন্ন পরিষেবা পাবে নাবালক অপরাধী। ইতিমধ্যেই ৫ বছর জেলে কাটানোয় ওই নাবালক অপরাধীকে মুক্তির নির্দেশ দিয়েছে সুপ্রিম কোর্ট।
হোলির দিন দুই বন্ধু মিলে দোকান থেকে বাড়িতে ফিরছিল। এক জনের বয়স সাত, অন্য জনের নয়। বাড়ি ফেরার পথে একটি স্কুলে ঢুকেছিল তারা। স্কুলের ভিতরে দোলনা ছিল। তাতেই দু’জনে দোল খাচ্ছিল। হোলির কারণে স্কুলও বন্ধ ছিল। দুই শিশুকে ফাঁকা স্কুলে দোল খেতে দেখে এক মত্ত সেখানে ঢুকে পড়েন। অভিযোগ, এর পরই সাত বছরের শিশুটিকে জোর করে তুলে নিয়ে যান স্কুলের শৌচালয়ে। তাকে ধর্ষণ করেন। বন্ধুর উপর হওয়া শারীরিক নির্যাতন দেখে মত্ত ব্যক্তিকে বাধা দেওয়ার চেষ্টা করে বছর নয়েকের মেয়েটি। অভিযোগ, সাত বছরের শিশুটিকে ধর্ষণের পর তাঁর সঙ্গীকেও ধর্ষণ করার চেষ্টা করেন মত্ত ব্যক্তি। সেই চেষ্টা ব্যর্থ হওয়ায় কিশোরীর গালে কামড়ে দেন। তাকে মারধর করেন। এর পরই সাত বছরের শিশুটিকে তুলে নিয়ে গিয়ে স্কুলের কাছেই একটি ঝোপে ফেলে দিয়ে চম্পট দেন। মত্ত ব্যক্তি চলে যাওয়ার পর বছর নয়েকের মেয়েটি স্থানীয় লোকজনকে ডেকে ঘটনাটি বলে। তারা এসে শিশুটিকে ঝোপ থেকে আহত অবস্থায় উদ্ধার করেন। এর পরই দুই শিশুর চিকিৎসার জন্য হাসপাতালে নিয়ে যাওয়া হয়। ঘটনার পরই শিশুদের পরিবার ধর্ষণ‌ের অভিযোগ দায়ের করে। সেই অভিযোগ পেয়েই অভিযুক্ত ব্যক্তির খোঁজ শুরু করে পুলিশ। ঘটনার কয়েক ঘণ্টার মধ্যেই অভিযুক্তকে গ্রেফতার করা হয়েছে। ঘটনাটি ঘটেছে বিহারের বেগুসরাইয়ে। পুলিশ জানিয়েছে, অভিযুক্তের নাম ছোটু। তাঁর বিরুদ্ধে পকসো আইনে মামলা রুজু হয়েছে।
রাতে বাড়ি ফেরার পথে একা যুবতীকে এগিয়ে দেওয়ার প্রস্তাব দিয়েছিলেন এক গাড়ির চালক। সেই প্রস্তাবে সাড়া দিয়ে ধর্ষণের শিকার হলেন ওই যুবতী। ঘটনাটি ঘটেছে মঙ্গলবার রাতে ভুবনেশ্বরে। ওড়িশার রাজধানী শহরের মৈত্রী বিহার এলাকার এই ঘটনায় অভিযুক্তকে গ্রেফতার করেছে পুলিশ। পুলিশ জানিয়েছে নির্যাতিতা মৈত্রী বিহার এলাকারই একটি হোটেলের কর্মী। ঘটনার দিন তিনি হোটেলের কাজ শেষ করে রাত করে বাড়ি ফিরছিলেন। বাসস্ট্যান্ডে অপেক্ষা করছিলেন এক বন্ধুর জন্য। কিন্তু সেই বন্ধু এসে না পৌঁছনোয় চিন্তিত হয়ে পড়েছিলেন। এই সময়েই এক সম্ভ্রান্তবেশী যুবক তাঁর গাড়িতে ওই তরুণীকে লিফ্‌ট দেওয়ার প্রস্তাব দেন। সেই প্রস্তাবে সাড়া দিয়েই বিপদে পড়েন ওই হোটেলকর্মী তরুণী। পুলিশকে তরুণী জানিয়েছেন, ওই যুবক প্রথমে তাঁর বাড়ির ঠিকানা জানতে চান। পরে জানান, তিনিও ওই পথেই যাচ্ছেন। পথে তাঁকে নামিয়ে দিতে পারবেন। অচেনা যুবকের কথায় বিশ্বাস করে গাড়িতে উঠেও পড়েন ওই তরুণী। কিন্তু মাঝপথেই গাড়ি অন্য রাস্তা ধরে। তরুণীকে একটি নির্জন এলাকায় নিয়ে গিয়ে শারীরিক অত্যাচার করেন ওই যুবক। ধর্ষণ করে ফেলে রেখে যান সেখানেই। পরে স্থানীয় বাসিন্দারা তাঁকে উদ্ধার করেন। পুলিশে খবরও দেন। মঙ্গলবারের এই ঘটনার ৪৮ ঘণ্টার মধ্যেই বৃহস্পতিবার অভিযুক্ত যুবককে গ্রেফতার করে পুলিশ। তাকে আদালতেও তোলা হয়েছে। নির্যাতিতা তরুণীর চিকিৎসা চলছে ভুবনেশ্বরের স্থানীয় হাসপাতালে।   
কল্লোলিনী কলকাতার প্রাণকেন্দ্র ময়দানে একটু নজর করলেই দেখা যাবে বিভিন্ন জায়গায় অস্থায়ী তাঁবু, হাতে লেখা পোস্টার আর দাবি-পূরণের দৃপ্ত শপথে উচ্চারিত স্লোগান। সল্ট লেকে, যেখানে রাজ্য সরকারের বিভিন্ন প্রশাসনিক ভবন রয়েছে, সেখানেও এমন ছবি দেখা যাচ্ছে অহরহ। কোথাও দুর্নীতিমুক্ত স্বচ্ছ নিয়োগের দাবিতে উত্তপ্ত ধর্না মঞ্চ, কোথাও আবার দাবি হাই কোর্টের রায় মেনে বাজারদর অনুযায়ী মহার্ঘ ভাতার। দাবিগুলো নানান ধরনের, তাদের মধ্যে যেমন সাদৃশ্য রয়েছে, তেমনই ভিন্নতাও আছে। কিন্তু দাবি আদায়ের পদ্ধতির মধ্যে মিলটা স্পষ্ট। শীত-গ্রীষ্ম-বর্ষার যাবতীয় প্রতিকূলতাকে অতিক্রম করে, সরকারের রক্তচক্ষু অগ্রাহ্য করে আন্দোলনকারীরা দীর্ঘ সময় ধরে ধর্নামঞ্চ আঁকড়ে বসে আছেন। রিলে অনশন, সহমর্মী গণতান্ত্রিক ব্যক্তিবর্গ ও সংগঠনের নৈতিক সমর্থন এই ধরনের আন্দোলনের আবশ্যিক উপাদান। কিন্তু তার চেয়েও গুরুত্বপূর্ণ হল: এই সংগঠনগুলোর জন্ম এক স্বতঃস্ফূর্ত উদ্যোগের পরিণাম হিসাবে। এই আন্দোলন যে শুধু ক্ষমতাসীন সরকারের বিরুদ্ধে কথা বলে এমনটা নয়, একই সঙ্গে তা প্রচলিত রাজনৈতিক কাঠামোর মধ্যে থাকা বিরোধী রাজনৈতিক দলগুলিকেও অস্বীকার করে, গড়ে তুলতে চায় পৃথক রাজনৈতিক পরিসর। বিরোধী রাজনৈতিক দলগুলো নিজেদের স্বার্থেই এই উদীয়মান স্বতঃস্ফূর্ত উদ্যোগগুলিকে সমর্থন করে; কিন্তু সাম্প্রতিক অভিজ্ঞতা দেখায় যে, আন্দোলন পরিচালনার স্টিয়ারিং আছে নতুন নেতৃত্বের হাতেই। রাজনৈতিক দলগুলোর নিয়ন্ত্রণে না থেকে এই নতুন রাজনীতির প্রচেষ্টাই সমাজবিজ্ঞানীদের ভাষায় পলিটিক্স অব স্কোয়্যার বা মুক্তাঙ্গনের রাজনীতি। বর্তমানে, বিশেষ করে ২০১০-১১ সালের পর থেকে পৃথিবীর বিভিন্ন প্রান্তে— স্পেনের বার্সিলোনা ও মাদ্রিদের পুয়ের্তা ডেল সোল থেকে শুরু করে মিশরের তাহরির স্কোয়্যার, নিউ ইয়র্কের ম্যানহাটন হয়ে লিবিয়ার বেনগাজ়ি— মুক্তাঙ্গনের রাজনীতির নানান অভিব্যক্তি নজরে পড়ছে। এর লক্ষণ প্রথম স্পষ্ট হয় তাহরির স্কোয়্যারে, যেখানে কায়রো শহরের জনসাধারণ একজোট হয়ে দীর্ঘ দিনের কঠোর শাসক প্রেসিডেন্ট হোসনি মোবারকের অপসারণ দাবি করেছিলেন। তার ঠিক আগেই ২০১০ সালের ডিসেম্বরে দেখা গিয়েছিল যে, টিউনিজ়িয়ার জনগণ ঐক্যবদ্ধ হয়ে অত্যাচারী শাসক বেন আলির বিরুদ্ধে স্বতঃস্ফূর্ত আন্দোলন গড়ে তুলেছেন। টিউনিস শহরের বহু নাগরিক সে দিন স্বতঃপ্রণোদিত ভাবে রাজপথে নেমে প্রতিবাদে শামিল হয়েছিলেন। এক ফেরিওয়ালার গায়ে আগুন দিয়ে আত্মহত্যার ঘটনা টিউনিজ়িয়ার অধিবাসীদের মনে নিষ্ঠুর স্বৈরাচার, নির্যাতন এবং আর্থিক শোষণ-বঞ্চনার বিরুদ্ধে দীর্ঘ দিন ধরে জমে থাকা ক্ষোভের বারুদে অগ্নিসংযোগের কাজ করে। প্রাথমিক ভাবে এত দিন ধরে কোণঠাসা রাজনৈতিক দলগুলির প্রচেষ্টায় প্রতিবাদ শুরু হলেও ক্রমশই আন্দোলন নিজস্ব গতি অর্জন করে, এবং বহু অরাজনৈতিক মানুষও পথে নামেন। আবার দিল্লিতে এক তেইশ বছরের তরুণীকে নৃশংস ভাবে ধর্ষণ ও নির্যাতন করে হত্যার ঘটনায় ভারত প্রত্যক্ষ করে আর এক রকমের মুক্তাঙ্গনের রাজনীতি। নির্ভয়া কাণ্ডে দিল্লির জনগণ কোনও রকম সংগঠিত প্রচেষ্টা ছাড়াই নিজেদের বিবেকের ডাকে সাড়া দিয়ে স্বতঃস্ফূর্ত ভাবে ইন্ডিয়া গেটের প্রাঙ্গণে জড়ো হয়েছিলেন। সেই সব মানুষের রাজনৈতিক বিক্ষোভ-সমাবেশে যোগ দেওয়ার কোনও পূর্ব অভিজ্ঞতা বা তালিম ছিল না; তা সত্ত্বেও আইনশৃঙ্খলা রক্ষাকারী বাহিনীগুলির পক্ষে তাঁদের ছত্রভঙ্গ করা সহজ হয়নি। এই রাজনীতির আর একটি বৈশিষ্ট্য হল: নাগরিকদের জন্য মুক্তাঙ্গন বা পাবলিক স্কোয়্যারগুলিতে জনসাধারণের মধ্যে বিভিন্ন উপায়ে নানা মত বা সংবাদের আদান-প্রদান ঘটতে থাকে। উচ্চতর স্তর থেকে এই মতামত বা যোগাযোগের ক্ষেত্রে কোনও রকম নিয়ন্ত্রণের প্রচেষ্টা স্কোয়্যার রাজনীতি ও জন-জমায়েতের মূল মেজাজ ও ক্রমবিকাশের পরিপন্থী। কোনও রাজনীতিই স্বয়ম্ভু হতে পারে না। তাই নিকট অতীতে এই রাজনীতির উদাহরণ মেলে। বিংশ শতাব্দীর মাঝামাঝি হোয়াইট হাউসের পার্শ্ববর্তী লাফায়েত স্কোয়্যার পার্ক সারা বিশ্বে পরিচিতি লাভ করে, কারণ ভিয়েতনাম যুদ্ধ-বিরোধী আন্দোলনকারীরা এখানে জড়ো হয়ে আমেরিকার প্রেসিডেন্টের বাসভবনকে কার্যত অবরোধ করে রাখেন। সেই জমায়েতের সবচেয়ে উল্লেখযোগ্য মুহূর্ত হল যখন ওয়াটারগেট কেলেঙ্কারিতে বিধ্বস্ত প্রেসিডেন্ট রিচার্ড নিক্সন এক রাতে আমেরিকান সিক্রেট সার্ভিসের প্রহরা এড়িয়ে রাস্তা পার হয়ে সরাসরি বিক্ষোভকারীদের সঙ্গে ভিয়েতনাম যুদ্ধ নিয়ে কথা বলতে আসেন। ক্রমাগত সমালোচনায় জর্জরিত এক জন প্রেসিডেন্ট প্রতিবাদী যুবকদের সঙ্গে আলোচনা করতে আসছেন— সহজে ভুলতে না পারা এ ছবি যেন পতনোন্মুখ সরকারেরই প্রতীক। মুক্তাঙ্গনের রাজনীতির আলোচনা অসম্পূর্ণ থাকে তিয়েনআনমেন স্কোয়্যারের ঘটনার উল্লেখ না করলে। ১৯৮৯ সালে চিনের রাজধানী বেজিং-এর তিয়েনআনমেন স্কোয়্যারে চিনের কমিউনিস্ট পার্টির কঠোর দমনমূলক ব্যবস্থাদি প্রত্যাহার, আরও বেশি স্বাধীনতা এবং প্রশাসনে আরও বেশি স্বচ্ছতার দাবিতে বিক্ষোভ সারা পৃথিবীর নজর কেড়েছিল। ভোলা যাবে না, ২০১১ সালের ১২ সেপ্টেম্বর ‘অকুপাই ওয়াল স্ট্রিট’ ধ্বনি তুলে আমেরিকার জনতার জুকোত্তি পার্কে গণ অবস্থানের কথাও। সেই আন্দোলন শুধু আমেরিকান অর্থনীতির সর্বগ্রাসী রূপটিকে উন্মোচন করেনি, সামাজিক বৈষম্যের শিকার বিপুল মানুষ সাম্রাজ্যের হৃৎপিণ্ডে তৈরি করেছিল এক নতুন কল্পনা, এক নতুন রাজনৈতিক ভাষা। সেই জনকল্লোল প্রশ্ন তুলেছিল আমেরিকা যুক্তরাষ্ট্রের আগ্রাসন-নির্ভর বিদেশ নীতি নিয়ে। ভোগবাদ, ব্যক্তিগত সুখ ও তৃপ্তির যে মডেল ছিল আদর্শ আমেরিকান জীবনের প্রতীক, তা চ্যালেঞ্জের মুখে পড়েছিল এই আন্দোলনের অভিঘাতে। প্রশ্ন উঠতে পারে যে, এই স্বতঃস্ফূর্ত আন্দোলনগুলি কি তাদের দাবি অর্জন করতে সমর্থ হয়? আরব বসন্তের পর সত্যিই কি পশ্চিম এশিয়ায় গণতান্ত্রিক রাজনীতি প্রতিষ্ঠিত হয়েছে, না কি নির্ভয়া কাণ্ডের বিরুদ্ধে জাগ্রত গণরোষ এ দেশে নারীদের নিরাপত্তাকে সুনিশ্চিত করতে পেরেছে? এক কথায় এর উত্তর দেওয়া সম্ভব নয়। এক বছরের বেশি সময় ধরে চলা দিল্লির রাজপথে কৃষকদের অবস্থান সরকারকে বাধ্য করেছে নয়া কৃষি আইন প্রত্যাহার করতে। এ রাজ্যে যাদবপুর বিশ্ববিদ্যালয়ে শিক্ষার্থীদের অবস্থান বাধ্য করেছিল সরকারকে নড়ে বসতে। কিন্তু প্রচলিত রাজনৈতিক কাঠামোর প্রতি চরম অবিশ্বাসের এই সময়ে মুক্তাঙ্গনের রাজনীতি যে থাকতে এসেছে, তা নিয়ে কোনও সংশয় নেই।
বৃদ্ধ বাবার সঙ্গে তর্কাতর্কির সময় ধারালো অস্ত্র দিয়ে তাঁকে কুপিয়ে খুন করলেন এক যুবক। এর পর সৎ মাকে ধর্ষণ করেন তিনি। ওড়িশার এক বাসিন্দার বিরুদ্ধে এমনই অভিযোগ উঠেছে বলে মঙ্গলবার জানিয়েছে পুলিশ। সৎ মায়ের অভিযোগের ভিত্তিতে ওই যুবককে গ্রেফতার করা হয়েছে। পুলিশ সূত্রে খবর, পারিবারিক বিবাদের জেরে ওড়িশার জাজপুর জেলায় বাবা এবং সৎ মাকে ছেড়ে অন্যত্র বসবাস করতেন ২০ বছরের অভিযুক্ত যুবক। অভিযোগ, রবিবার রাতে পারিবারিক বাড়িতে আসেন তিনি। এর পর সৎ মায়ের বিরুদ্ধে কটূক্তি করায় তা মেনে নিতে পারেননি অভিযুক্তের বাবা। স্ত্রীর পক্ষ নিয়ে ছেলের সঙ্গে তর্ক জুড়ে দেন তিনি। তর্কাতর্কির সময় ধারালো অস্ত্র দিয়ে ৬৫ বছরের বাবাকে কুপিয়ে খুন করেন যুবক। এর পর সৎ মাকে ধর্ষণ করেন। ঘটনার পর বাড়ি ছেড়ে পালিয়ে যান। ওই যুবকের বিরুদ্ধে সোমবার টোমকা থানায় খুন এবং ধর্ষণের অভিযোগ করেছেন তাঁর সৎ মা। তার ভিত্তিতে তদন্তে নেমে সোমবার অভিযুক্তকে গ্রেফতার করা হয়েছে। টোমকা থানার দায়িত্বপ্রাপ্ত ইনস্পেক্টর এসকে পাত্র জানিয়েছেন, ২০ বছরের ওই যুবককে পরিবারিক বাড়িতে ঢুকতে দিতেন না তাঁর সৎ মা। তা নিয়ে পরিবারে অশান্তি লেগেই থাকত। সংবাদমাধ্যমে ইনস্পেক্টর পাত্র বলেন, ‘‘বৃদ্ধের দেহ ময়নাতদন্তের জন্য পাঠানো হয়েছে। এই ঘটনার পিছনে প্রকৃত কারণ কী, তা খতিয়ে দেখতে আমরা তদন্ত শুরু করেছি।’’
"বাড়িতে মা বাবার অনুপস্থিতির সুযোগ নিয়ে ১৫ বছরের কিশোরীকে তুলে নিয়ে গিয়ে ধর্ষণের অভিযোগ উঠল এক পড়শি যুবকের বিরুদ্ধে। গত রবিবার নদিয়ার তেহট্টের মরুটিয়া থানায় এলাকায় ঘটনাটি ঘটেছে। নির্যাতিতা কিশোরীর বাবার অভিযোগের ভিত্তিতে ধর্ষণের মামলা রুজু করে তদন্ত শুরু করে অভিযুক্তকে গ্রেফতার করেছে পুলিশ। তেহট্টের এসডিপিও শুভতোষ সরকার বলেন "" ইতিমধ্যে অভিযুক্তকে গ্রেফতার করা হয়েছে। তদন্ত চলছে।’’ পুলিশ সূত্রে জানা গিয়েছে, শিকারপুর দাসপাড়ার বছর পনেরোর ওই কিশোরীর বাড়িতে যাতায়াত ছিল ওই প্রতিবেশী যুবকের। অভিযোগ, রবিবার সন্ধ্যায় বাড়িতে ছিলেন না কিশোরীর মা, বাবা। তারই সুযোগ নিয়ে রাত ৮টা নাগাদ বাড়িতে ঢুকে কিশোরীকে জোরজবরদস্তি পাশের একটি মাঠে তুলে নিয়ে গিয়ে তাকে ধর্ষণ করে। মেয়ের মুখে এই ঘটনার কথা শুনে থানায় লিখিত অভিযোগ দায়ের করেন নির্যাতিতা কিশোরীর বাবা। তাঁর অভিযোগের ভিত্তিতে সোমবার সকালে অভিযুক্ত যুবককে গ্রেফতার করে পুলিশ। অভিযুক্ত যুবককে মহাকুম আদালতে হাজির করানো হলে বিচারক ১৪ দিনের জেল হেফাজতের নির্দেশ দিয়েছেন। নির্যাতিতার বাবা বলেন, ‘‘একই পাড়ায় বাড়ি। যাওয়া-আসা ছিল। আমাদের না থাকার খবরও জানত। সেই সুযোগ নিয়ে মেয়েকে তুলে নিয়ে গিয়ে ধর্ষণ করেছে। ওর দৃষ্টান্তমূলক শাস্তি চাই।’’ অন্য দিকে, ছেলের বিরুদ্ধে ওঠা সমস্ত অভিযোগ অস্বীকার করে অভিযুক্ত যুবকের বাবার দাবি, ‘‘পরিকল্পিত ভাবে আমার ছেলেকে ফাঁসানো হচ্ছে। ঘটনার পূর্ণাঙ্গ তদন্ত শুরু করেছে পুলিশ।’’"
১৬ বছরের নাবালিকাকে মাদক মেশানো পানীয় খাইয়ে ধর্ষণ করার অভিযোগ উঠল উত্তরপ্রদেশের এক যুবকের বিরুদ্ধে। পুলিশ অভিযুক্তকে গ্রেফতার করেছে।   পুলিশ সূত্রে জানা গিয়েছে, বিনয় ঠাকুর নামে ওই অভিযুক্ত গত শনিবার কানপুরের এক হুক্কা বারে ডেকে পাঠান ওই নাবালিকাকে। তার পর গল্পের ছলে মাদক মেশানো পানীয় খাইয়ে অচেতন করার চেষ্টা করেন তাকে। হুক্কা বারের মধ্যেই নাবালিকাকে ধর্ষণ করার অভিযোগ ওঠে বিনয়ের বিরুদ্ধে। শুধু তা-ই নয়, বিনয়ের ৭ জন বন্ধু নাবালিকাকে গণধর্ষণ করার চেষ্টা করলে কোনও রকমে পালিয়ে আত্মরক্ষা করে সে। বাড়ি গিয়ে সব ঘটনা জানায় বাবাকে। তার পরই নাবালিকার বাবা থানায় ওই যুবকের বিরুদ্ধে অভিযোগ দায়ের করেন। অভিযোগের ভিত্তিতে গ্রেফতার করা হয় বিনয়কে। ঘটনার তদন্ত শুরু করেছে পুলিশ। অন্য অভিযুক্তদেরও খুঁজে বার করার চেষ্টা করছে পুলিশ। নাবালিকার বাবা-মা দু’জনেই চিকিৎসক, কানপুরে তাঁদের যথেষ্ট পরিচিতিও রয়েছে।  তদন্তের সূত্রে পুলিশ জানতে পেরেছে অভিযুক্ত যুবক এবং ওই নাবালিকা একে অপরের পূর্বপরিচিত। দু’জনেই কানপুরের বাসিন্দা হলেও তাদের প্রথম আলাপ হয়েছিল ইনস্টাগ্রামের মাধ্যমে। তাদের মধ্যে প্রণয়ের সম্পর্ক ছিল কি না, তা খতিয়ে দেখছে পুলিশ। মেয়েটির বাবা থানায় অভিযোগ দায়ের করে জানিয়েছেন, আগেও বেশ কয়েক বার তাঁর মেয়েকে হেনস্থা করার চেষ্টা করেছেন ওই যুবক। এমনকি সে যাতে অন্যত্র বিয়ে করতে না পারে, তার জন্য ব্লেড দিয়ে নাবালিকার বুকে নিজের নাম লিখে দেন বিনয়। যাবতীয় অভিযোগ খতিয়ে দেখছে পুলিশ। নাবালিকাকে প্রাথমিক চিকিৎসার জন্য স্থানীয় হাসপাতালে পাঠানো হয়। তার সারা শরীরে ছোট-বড় ক্ষত রয়েছে। মানসিক ভাবেও ভেঙে পড়েছে সে। তার কাউন্সেলিংয়ের বন্দোবস্ত করা হচ্ছে।
পথকুকুরকে ধর্ষণ করার অভিযোগে দিল্লির ইন্দ্রপুরী এলাকার জেজে কলোনির এক বাসিন্দাকে গ্রেফতার করল পুলিশ। সেই ঘটনার ভিডিয়ো ভাইরাল হয়েছে সমাজমাধ্যমে। এ নিয়ে গত ১০ দিনে ইন্দ্রপুরী এলাকায় এমন দ্বিতীয় ঘটনা ঘটল। ইন্দ্রপুরীর জেজে কলোনি বি ব্লকের বাসিন্দা রাজেশ ঘটনার কথা প্রথম পুলিশে জানান। সতীশ নামে ওই এলাকারই বাসিন্দা এক ব্যক্তির বিরুদ্ধে অভিযোগ দায়ের করেন তিনি। অভিযোগপত্রে রাজেশ লেখেন, তিনি গত ২৮ ফেব্রুয়ারি একটি বিয়েবাড়ি থেকে বাড়ি ফিরছিলেন। হঠাৎই কুকুরের চিৎকার শুনতে পান তিনি। গিয়ে দেখেন, সতীশ একটি কুকুরকে ধর্ষণ করছেন। ঘটনার প্রমাণ রাখার জন্য সেই কীর্তি নিজের মোবাইলে রেকর্ডও করে রাখেন রাজেশ। তাঁর আরও দাবি, সতীশ মাদকাসক্ত। রাজেশ এই ভিডিয়োটি পুলিশের কাছে জমা দেন। তার পর একাধিক ধারায় ওই ব্যক্তির বিরুদ্ধে এফআইআর দায়ের করে পুলিশ। তার পরেই সতীশকে গ্রেফতার করা হয়। বর্তমানে জেলে রয়েছেন তিনি। কিছু দিন আগে হরিনগর এলাকায় একটি পথকুকুরকে ধর্ষণ করার ঘটনা ঘটে। একটি পার্কে এই কাণ্ড ঘটে। তবে সেই ঘটনায় এখনও কাউকে গ্রেফতার করতে পারেনি পুলিশ।
আট বছরের এক নাবালিকাকে ধর্ষণের অভিযোগে ধৃত বেহালার এক নাবালক। ওই নাবালিকার মায়ের অভিযোগের ভিত্তিতে পদক্ষেপ করে পুলিশ। তবে অভিযুক্ত নাবালক হওয়ায় শুক্রবার তাকে জুভেনাইল কোর্টে হাজির করানো হবে।পুলিশ সূত্রে খবর, নাবালিকার মায়ের অভিযোগ, বুধবার সকাল সাড়ে ১০টা নাগাদ তাঁদের বাড়ির কাছে তাঁর ছোটমেয়েকে ধর্ষণ করেছে এক নাবালক। এই অভিযোগের ভিত্তিতে তদন্তে নেমে ওই নাবালককে আটক করে বেহালা থানার পুলিশ। অভিযুক্ত বেহালা থানা এলাকারই বাসিন্দা। তার বিরুদ্ধে পকসো আইন (প্রোটেকশন ফর চিলড্রেন ফ্রম সেক্সুয়াল অফেন্সেস অ্যাক্ট)-এ ধর্ষণের মামলা রুজু করা হয়েছে। শুক্রবার ধৃতকে জুভেনাইল কোর্টে হাজির করানো হবে বলেও পুলিশ সূত্রে খবর। পুলিশের তরফে ঘটনার তদন্ত শুরু হয়েছে।
দিন দিন জটিল হচ্ছে নওয়াজউদ্দিন সিদ্দিকি ও তাঁর স্ত্রী আলিয়া সিদ্দিকির দাম্পত্য। কয়েক দিন আগেই অভিনেতার স্ত্রী অভিযোগ তোলেন, দ্বিতীয় সন্তানের পিতৃত্ব অস্বীকার করছেন নওয়াজ়।  শোনা যাচ্ছে  পরিচারিকাকেও আটকে রেখেছেন তিনি। এ কোন নওয়াজ়?  
ভুট্টা খেত থেকে বুধবার সকালে এক কিশোরীর দেহ উদ্ধারের পরে চাঞ্চল্য ছড়াল মালদহে। ওই কিশোরীর পরিবারের অভিযোগ, মেয়েকে গণধর্ষণের পরে, শ্বাসরোধ করে খুন করা হয়েছে। ঘটনার খবর পেয়ে পুলিশ দেহ উদ্ধার করে ময়না-তদন্তের জন্য মালদহ মেডিক্যালে পাঠায়। পরিবারের পাশাপাশি, গ্রামবাসীরা অভিযুক্তদের গ্রেফতার করে কঠোর শাস্তির দাবি তুলেছেন। পুলিশ সুপার প্রদীপকুমার যাদব বলেন, “ছাত্রীটির মোবাইল ফোনের কল-লিস্ট খতিয়ে দেখা হয়েছে। সন্দেহজনক কয়েক জনকে আটক করা হয়েছে। ময়না-তদন্তের পরেই ধর্ষণের বিষয়টি স্পষ্ট হবে।” স্থানীয় ও পরিবার সূত্রে জানা গিয়েছে, স্থানীয় এক হাই মাদ্রাসার নবম শ্রেণির ওই ছাত্রী মঙ্গলবার রাতে বাড়ির কাছেই মনসা পালাগান শুনতে গিয়েছিল। এলাকার লোকজনের দাবি, সে আসরে মেয়েটিকে গভীর রাত পর্যন্ত দেখেছিলেন তাঁরা। কিন্তু রাতে সে আর বাড়ি ফেরেনি। তার পরেই পরিবার খোঁজখবর শুরু করে। এ দিন সকালে গ্রামেরই এক ব্যক্তি বাড়ির কাছে একটি ভুট্টা খেতে ওই কিশোরীর দেহ পড়ে থাকতে দেখেন। স্থানীয় বাসিন্দাদের দাবি, ওই কিশোরীর দেহ অর্ধনগ্ন অবস্থায় পড়ে ছিল। কিশোরীর বাবা ও গ্রামবাসীদের অভিযোগ, গভীর রাতে পালাগান শুনে বাড়ি ফেরার সময়ই সম্ভবত ১৬ বছরের ওই কিশোরীকে ভুট্টা খেতে তুলে নিয়ে গিয়ে ধর্ষণ করা হয়। প্রমাণ লোপাটের জন্য শ্বাসরোধ করে খুনও করে দুষ্কৃতীরা। তৃণমূল নেতা জালালউদ্দিন বিশ্বাস বলেন, “গভীর রাত পর্যন্ত অনেকেই মেয়েটিকে মনসা গানের আসরে দেখেছিলেন। খুব ভাল মেয়ে ছিল। এ ঘটনার সঙ্গে যারাই জড়িত থাক না কেন, অপরাধীদের দৃষ্টান্তমূলকশাস্তি চাই।”
ধর্ষণের অভিযোগের পর ১০ দিন কেটে গিয়েছে। তার পরেও কেন গোপন জবানবন্দি নিল না পুলিশ? ডায়মন্ড হারবারে তরুণীর গণধর্ষণকাণ্ডে এই প্রশ্নই তুলল কলকাতা হাই কোর্ট। বিচারপতি রাজাশেখর মান্থা তরুণীর অভিযোগের পরিপ্রেক্ষিতে পুলিশের ভূমিকা নিয়েও প্রশ্ন তুলেছেন। এর পরেই বিচারপতি মান্থার নির্দেশ, মঙ্গলবারই নির্যাতিতার বয়ান নিতে হবে পুলিশকে। অভিযোগের ভিত্তিতে এই পুরো ঘটনা খতিয়ে দেখবেন ডায়মন্ড হারবার পুলিশ জেলার সুপার। এ বিষয়ে হাই কোর্টে তাঁকে রিপোর্ট দিতে হবে। বিচারপতি মান্থা আরও জানিয়েছেন, আপাতত তিন সপ্তাহ ওই তরুণীকে যাবতীয় নিরাপত্তা দেবে কেন্দ্রীয় বাহিনী। নির্যাতিত তরুণীর অভিযোগ, জমিসংক্রান্ত বিষয়ে কয়েক জনের সঙ্গে গণ্ডগোল হয় তাঁর। আদালতে তিনি দাবি করেন, কয়েক জন তাঁকে বিবস্ত্র করে লাঞ্ছনা করে। অভিযুক্তদের বিরুদ্ধে এফআইআর দায়ের করতে দেরি করেছে পুলিশ। পরে করলেও পুলিশ আশাতীত কোনও পদক্ষেপ করেনি। মঙ্গলবার বিচারপতি মান্থার মন্তব্য, ‘‘পুলিশের এমন উদাসীন মনোভাব আদালতের কাছে যন্ত্রণাদায়ক।’’ তিনি জানান, পুলিশের কাছে আশা করব পরবর্তী শুনানির আগেই অভিযুক্তদের গ্রেফতার করবে। তাঁদের বিরুদ্ধে গণধর্ষণের ধারায় মামলা রুজু করতে হবে। এই ঘটনার তদন্তে তদন্তকারী অফিসারকে সাহায্য করবেন এসপি। অভিযোগ, নির্যাতিতাকে মামলা তুলে নেওয়ার জন্য হুমকি দেওয়া হচ্ছে। বিচারপতি মান্থার পর্যবেক্ষণ, ‘‘থানার আউটপোস্টে কোনও মহিলা কর্মী নেই। অভিযোগ জানাতে গেলে নিচ্ছেন না। শুধু জিডি করে ছেড়ে দিচ্ছেন। ঘটনার এত দিন পরেও আপনারা সজাগ হননি। আপনারা তো পুরো সিস্টেম ভেঙে দিচ্ছেন। পুলিশের এই ভূমিকায় আদালতকে অবাক করছে।’’ আগামী শুক্রবার এই মামলার পরবর্তী শুনানি।
ওরা হয়তো মানুষের মতো কথা বলতে পারে না৷ কিন্তু অঙ্গভঙ্গি, আচরণে বুঝিয়ে দেয় মনের কথা ৷ মায়ায় ভরা দু'টি চোখ থাকে একটু খাবারের সন্ধানে৷ কিন্তু এই পথ কুকুরদের বার বার হতে হয় মানুষের চরম হিংসার শিকার৷ এমনই এক অত্যাচারের ঘটনা সামনে এল দিল্লির হরি নগর এলাকায়। অভিযোগ, সম্প্রতি হরি নগরে এক পথ কুকুরকে ধর্ষণ করেছে এক ব্যক্তি। ঘটনার একটি ভিডিয়ো সমাজমাধ্যমে ভাইরাল হয়ে যাওয়ার পর এলাকাবাসীরা নড়েচড়ে বসেন। ভিডিয়োতে দেখা যায়, পার্কের মধ্যেই  কুকুরটির উপর অত্যাচার চালাচ্ছে ওই ব্যক্তি। ভিডিয়ো ছড়িয়ে পড়ার পর এলাকাবাসী থানায় এই বিষয়ে অভিযোগ দায়ের করেন। স্থানীয়দের অভিযোগ পাওয়ার পর পুলিশ ভারতীয় দণ্ডবিধির ৩৭৭/১১ নং ধারায় পশু আইনের আওতায় একটি মামলা রুজু করেছে। যদিও ভিডিয়ো দেখে ওই ব্যক্তিকে এখনও শনাক্ত করতে পারেনি দিল্লি পুলিশ। অভিযুক্তের খোঁজ করতে শুরু করেছে পুলিশ। ভিডিয়োর উপর নির্ভর করেই তদন্ত শুরু করেছে পুলিশ। এমন ঘটনা প্রকাশ্যে আসার পর পশুপ্রেমীরা বেশ চিন্তায় পড়েছেন। ওই ব্যক্তিকে খুঁজে বার করতে না পারলে আরও নিরীহ কুকুর নৃশংস অত্যাচারের শিকার হতে পারে বলে আশঙ্কায় হরি নগরের বাসিন্দারা। পুলিশের উপর দ্রুত তদন্ত শেষ করার জন্য চাপ তৈরি করছেন তাঁরা।
এক, দুই করে তিনটি বিয়ে করেছিলেন। কিন্তু তিন স্ত্রীই প্রচণ্ড অত্যাচারে বাড়ি ছেড়ে চলে যান। এর পর প্রথম পক্ষের নাবালিকা মেয়েকে তার মামার বাড়ি থেকে এনে একাধিক বার ধর্ষণের অভিযোগ বাবার বিরুদ্ধে। মেয়ের অভিযোগের ভিত্তিতে বাবাকে গ্রেফতার করল পুলিশ। হুগলির চুঁচুড়ার ঘটনা। স্থানীয় এবং পুলিশ সূত্রে খবর, নাবালক বয়সে প্রথম বিয়ে করেন অভিযুক্ত। এর পর আরও দুটো বিয়ে করেছিলেন। কিন্তু কোনও বিয়েই টেকেনি। প্রথম পক্ষের দুই কন্যার এক জনের বিয়ে হয়ে গিয়েছে। ছোট মেয়ে থাকত মামার বাড়িতে। বছর খানেক আগে সেখান থেকে তাকে জোর করে বাড়িতে নিয়ে আসেন বাবা। কিন্তু এর পর একাধিক বার যৌন হেনস্থার অভিযোগ বাবার বিরুদ্ধে। এমনকি, ভয়ে ছোট মেয়ে বাড়ি থেকে পালিয়ে যাওয়ার পর তাকে আবার বাড়িতে এনে ধর্ষণ করেন বলে অভিযোগ। গত ২ ফেব্রুয়ারি দ্বিতীয় পক্ষের স্ত্রীর সঙ্গে ঝামেলা হয় অভিযুক্তের। ছেলেকে সঙ্গে নিয়ে তিনি বাড়ি ছাড়েন। অভিযোগ, সে দিন রাতেই প্রথম পক্ষের ছোট মেয়ের হাত-পা বেঁধে ধর্ষণ করেন অভিযুক্ত। এমনকি, কাউকে এই কথা বললে তাঁকে প্রাণে মেরে ফেলার হুমকি দেওয়া হয়। ধর্ষণের পর একটি ঘরে মেয়েকে আটকে রেখে চলে যান বাবা। কোনও ক্রমে সেখান থেকে পালিয়ে দিদার কাছে চলে যায় নির্যাতিতা। কিন্তু দিন কয়েক আগে সেখান থেকে আবার মেয়েকে ফিরিয়ে আনেন বাবা। অভিযোগ, বাড়িতে নিয়ে আসার সময় পেঁয়াজের ক্ষেতে মেয়েকে ধর্ষণ করেন অভিযুক্ত। তার পর লোক জানাজানির ভয়ে মেয়েকে নিয়ে অন্যত্র চলে যাওয়ার পরিকল্পনা করেন তিনি। এর মধ্যে নির্যাতিতার সৎ মা শনিবার বাড়িতে চলে আসেন। এর পর মেয়েটি তাঁর কাছে সমস্ত ঘটনা খুলে বলে। তিনি গ্রামবাসীদের জানানোর সঙ্গে সঙ্গে শুরু হয় উত্তেজনা। অভিযুক্তকে ধরে মারধর করে আটকে রাখেন গ্রামবাসীরা। খবর যায় থানায়। এর পর পুলিশ গিয়ে অভিযুক্তকে গ্রেফতার করে। নির্যাতিতা মেয়ে এবং স্ত্রী ওই ব্যক্রির বিরুদ্ধে অভিযোগ করে থানায়। এর পর পকসো আইনে মামলা রুজু করে পুলিশ। রবিবার অভিযুক্তকে চুঁচুড়া জেলা আদালতে তোলা হলে তাঁর ১৪ দিনের পুলিশি হেফাজতের নির্দেশ দেওয়া হয়েছে।
আমেরিকায় ফ্রেঞ্চ হর্ন বাদ্যকারদের মধ্যে অন্যতম জনপ্রিয় নাম এলিয়ট হিগ্‌গিনস্। সত্তরের দশকে বাজনদারদের মাঝে জনপ্রিয়তা কুড়িয়েছিলেন তিনি। এই বিশেষ বাদ্যযন্ত্রটিকে কেন্দ্র করে নানা প্রতিযোগিতা, প্রদর্শনী এবং অনুষ্ঠানের জন্ম দেন এলিয়ট। 
নবম শ্রেণির ছাত্রীকে ধর্ষণের পর খুন করে নদীতে ফেলে দেওয়া হয়েছিল দেহ। সেই অভিযোগে গ্রেফতার করা হয়েছে গৃহশিক্ষককে। আদালতে হাজির করানোর পর পুলিশ নিজেদের হেফাজতে পেয়েছে ওই গৃহশিক্ষককে। এই ঘটনা মুর্শিদাবাদের কান্দির। পুলিশ সূত্রে জানা গিয়েছে, শুক্রবার অভিযুক্তকে গ্রেফতার করা হয়েছে। শনিবার অভিযুক্তকে হাজির করানো হয় কান্দি মহকুমা আদালতে। কান্দি মহকুমা আদালতের বিচারক অভিযুক্তকে পাঁচ দিন পুলিশ হেফাজতে রাখার নির্দেশ দিয়েছেন। পুলিশ সূত্রে জানা গিয়েছে, গত ১৭ ফেব্রুয়ারি রাতে অভিযুক্তের কাছে পড়তে গিয়ে আর বাড়ি ফেরেনি নবম শ্রেণির ওই ছাত্রী। এর পর থেকে খোঁজ পাওয়া যাচ্ছিল না ওই নাবালিকার। সপ্তাহ খানেক পর গত ২৩ ফেব্রুয়ারি শক্তিপুর থানার বাবলা নদীতে ওই স্কুল ছাত্রীর পচাগলা দেহ উদ্ধার হয়। পরিবারের অভিযোগ, গৃহশিক্ষক এবং তাঁর জনা কয়েক বন্ধু মিলে ওই নাবালিকাকে ধর্ষণ করে খুন করেছেন। এর পর প্রমাণ লোপাটের জন্য দেহ নদীর জলে ভাসিয়ে দেওয়া হয় বলেও ছাত্রীর আত্মীয়দের অভিযোগ। সেই ঘটনার তদন্তে নেমে কান্দি থানার পুলিশ গ্রেফতার করে ওই গৃহশিক্ষককে। নিহত নাবালিকার ঠাকুরমার অভিযোগ, ‘‘নাতনিকে বহু দিন ধরে ভালবাসত ওর গৃহশিক্ষক। সে-ই এই ঘটনার সব কিছু জানে। পুলিশ তদন্ত করলেই সব প্রকাশ্যে আসবে। আমাদের ধারণা গৃহশিক্ষক এবং তার বন্ধুরা মিলে আমার নাতনির উপর অত্যাচার চালিয়ে খুন করেছে। আমরা এর বিচার চাই।’’ কান্দি মহকুমা আদালতের সরকারি আইনজীবী শুভ্রকুমার মিশ্র বলেন, ‘‘ছাত্রীর ঠাকুমা ভরতপুর থানায় অভিযুক্তের নামে লিখিত অভিযোগ দায়ের করেছিলেন। তার ভিত্তিতে গ্রেফতার হয়েছেন অভিযুক্ত। অভিযুক্তকে জিজ্ঞাসাবাদের জন্য আমরা ৭ দিনের পুলিশ হেফাজতের আবেদন করেছিলাম। মাননীয় বিচারপতি তাঁকে ৫ দিনের জন্য পুলিশি হেফাজত মঞ্জুর করেছেন।’’ মুর্শিদাবাদের পুলিশ সুপার সুরিন্দর সিংহ বলেন, ‘‘অভিযুক্তকে জিজ্ঞাসাবাদ করা হচ্ছে। তদন্ত চলছে।’’
সমাজমাধ্যমে পরিচয় হয়েছিল তরুণের সঙ্গে। সেই তরুণের বিরুদ্ধে হোটেলে নিয়ে ধর্ষণের অভিযোগ আনলেন তরুণী। কলেজ ছাত্রীর অভিযোগ, যখন প্রথম বার ধর্ষিতা হয়েছিলেন, তখন তিনি নাবালিকা ছিলেন। এখানেই শেষ নয়, বন্ধুদের সঙ্গে সঙ্গমের জন্যও তরুণীকে যুবক চাপ দিচ্ছিলেন বলে অভিযোগ। এর পরেই আর বসে থাকেননি তরুণী। থানায় গিয়ে অভিযোগ করেন তিনি। মামলা দায়ের করেছে পুলিশ। দিল্লির ঘটনা। নির্যাতিত তরুণী দিল্লির বাসিন্দা। কলেজের প্রথম বর্ষে পড়াশোনা করেন। অভিযুক্তের নাম অভিষেক। গুরুগ্রামের বাসিন্দা তিনি। বুধবার থানায় গিয়ে অভিযোগ করেছেন নির্যাতিতা। পুলিশ জানিয়েছে, নির্যাতিতাকে খুনের হুমকিও দিয়েছিলেন অভিযুক্ত। তরুণী জানিয়েছেন, ২০২০ সালের জুলাই মাসে সমাজমাধ্যমে অভিষেকের সঙ্গে পরিচয় হয় তাঁর। গুরুগ্রামের একটি পার্কে প্রথম বার তাঁদের দেখা হয়। ২০২১ সালের সেপ্টেম্বরে একটি শপিংমলে দ্বিতীয় বার দেখা হয় তাঁদের। তরুণীর অভিযোগ, শপিং মল থেকে একটি হোটেলে নিয়ে যাওয়া হয়েছিল তাঁকে। সেখানে অভিষেক তাঁকে ধর্ষণ করেন। নির্যাতিতা আরও জানিয়েছেন, তার পর থেকে বার বার তাঁকে ফোন করে ডেকে পাঠাতেন অভিষেক। মানেসরের একটি হোটেলে নিয়ে গিয়ে ধর্ষণ করেছিলেন একাধিক বার। নির্যাতিতা বলেন, ‘‘অভিষেক আমায় ব্ল্যাকমেল করতে শুরু করেন। গত সেপ্টেম্বরে ফের আমাকে ডেকে পাঠিয়ে ধর্ষণ করেন।’’    ২০২০ সালে নির্যাতিতা নাবালিকা ছিলেন। তাই অভিষেকের বিরুদ্ধে পকসো ধারায় মামলা দায়ের হয়েছে ডিএলএফ ফেস ২ থানায়। এক পুলিশ আধিকারিক জানিয়েছেন, নির্যাতিতার মেডিক্যাল পরীক্ষা করা হয়েছে। তাঁকে নিম্ন আদালতে পেশ করা হয়েছে। সেখানে তাঁর বয়ান নেওয়া হয়েছে। অভিযুক্তের খোঁজে তল্লাশি চলছে।
নদিয়ার কৃষ্ণগঞ্জে বাংলাদেশ সীমান্তে এক মহিলা বিএসএফ কনস্টেবলকে ধর্ষণ করার অভিযোগে গ্রেফতার হলেন এক কোম্পানি কমান্ডার (ইনস্পেপেক্টর)। বুধবার রাত ৮টা নাগাদ তাঁকে নদিয়ার চাপড়া থানা এলাকার অন্তর্গত বিএসএফের সেক্টর হেডকোয়ার্টার থেকে গ্রেফতার করে কৃষ্ণগঞ্জ থানার পুলিশ। ধৃত হরিয়ানার বাসিন্দা। পুলিশ সূত্রে খবর, কৃষ্ণগঞ্জের টুঙ্গি আউটপোস্টে কর্মরত ছিলেন। তাঁকে বৃহস্পতিবার কৃষ্ণনগর জেলা  আদালতে হাজির করানো হবে। ধৃতকে জিজ্ঞাসাবাদের সময় তাঁর বয়ানে নানা অসঙ্গতি পাওয়া গিয়েছে বলে দাবি পুলিশ সূত্রের। বুধবার বেলা ১২টা নাগাদ নির্যাতিতার গোপন জবানবন্দি রেকর্ড করতে কৃষ্ণনগর জেলা দায়রা আদালতে নিয়ে আসা হয়। আদালত সূত্রে খবর, ৬ নং কোর্টের বিচারকের উপস্থিতিতে মহিলা কনস্টেবলের জবানবন্দি রেকর্ড করা হয়। ওই সূত্রটিরই দাবি, নির্যাতিতা জানিয়েছেন, অতীতেও তাঁর সঙ্গে দুর্ব্যবহার করেছেন অভিযুক্ত আধিকারিক। ঘটনাচক্রে, নির্যাতিতার বয়ানের পরেই অভিযুক্ত ইনস্পেক্টরকে গ্রেফতার করা হল। পুলিশ সূত্রে জানা গিয়েছে, গত ১৮ ফেব্রুয়ারি রাতে ঘটনাটি ঘটেছে বলে অভিযোগ। বছর পঁয়ত্রিশের ওই নির্যাতিতাকে সোমবার সল্টলেকে বিএসএফের হাসপাতাল থেকে এসএসকেএমে নিয়ে আসা হয়। সেখানকার চিকিৎসকেরা বিষয়টি শুনে পুলিশে অভিযোগ দায়ের করতে বলেন। ওই দিন বিকেলে কয়েক জন অফিসারের সঙ্গে ভবানীপুর থানায় আসেন ২০১২ সালে বিএসএফে যোগ দেওয়া ওই মহিলা জওয়ান। সেখানেই কমান্ডারের বিরুদ্ধে লিখিত অভিযোগ দায়ের করে তিনি দাবি করেন, রাতে কাজের অজুহাতে তাঁকে ডেকে পাঠিয়ে ধর্ষণ করা হয়েছে। বিএসএফ সূত্রে খবর, অভিযুক্ত মাস তিনেক আগে মলুয়াপাড়া আউটপোস্ট থেকে টুঙ্গি আউটপোস্টে বদলি হয়েছে। আগামী ২৮ ফেব্রুয়ারি তাঁর অবসর নেওয়ার কথা।
মেঘালয়ে নির্বাচনী প্রচারে মমতা বন্দ্যোপাধ্যায়। সঙ্গী অভিষেক বন্দ্যোপাধ্যায়ও। রাজাবালার সভা থেকে অভিষেকের বক্তব্য, “৫ বছর ডবল ইঞ্জিন সরকার থেকেও মেঘালয়ে একটাও মেডিক্যাল কলেজ হয়নি, বাংলায় ২৩ জেলায় ২৩টি মেডিক্যাল কলেজ হয়েছে।” একই সুরে বিজেপি সরকারের বিরুদ্ধে তোপ দেগে মমতা বন্দ্যোপাধ্যায় বলেন, “বাংলায় কথায় কথায় সেন্ট্রাল এজেন্সি পাঠিয়ে দেয়। সীমান্তে কী হচ্ছে? শুনলাম বিএসএফ ক্যাম্পে মা, বোনকে ধর্ষণ করা হয়েছে। মেঘালয়ের মানুষের জন্যই মেঘালয়া, বহিরাগতদের জায়গা নেই। বাইরে থেকে এসে কোনও কিছু চাপিয়ে দিতে চাইলে বরদাস্ত করবেন না। মেঘালয়ে আমাদের জেতান। আমাদের প্রতিশ্রুতি, ২০২৪ সালে দিল্লি থেকে বিজেপিকে তাড়াব।”    
বিএসএফের গুলিতে কোচবিহারে এক যুবকের মৃত্যুর ঘটনা নিয়ে এর আগে কেন্দ্রকে নিশানা করেছিলেন তৃণমূলের সর্বভারতীয় সাধারণ সম্পাদক অভিষেক বন্দ্যোপাধ্যায়। তা নিয়ে ময়দানে নেমেছিল তৃণমূল। ঘেরাও করার চেষ্টা করা হয়েছিল অমিতের ডেপুটি তথা কোচবিহারের সাংসদ নিশীথ প্রামাণিকের বাড়ি। সেই আবহে এ বার বিএসএফের এক আধিকারিকের বিরুদ্ধে বাহিনীর লেডি কনস্টেবলকে ধর্ষণের অভিযোগ তুললেন তৃণমূলের মুখপাত্র কুণাল ঘোষ। বিষয়টি নিয়ে টুইটও করেছেন তিনি। সুর চড়িয়েছেন বিজেপির বিরুদ্ধেও। গত ১১ ফেব্রুয়ারি কোচবিহারের মাথাভাঙার কলেজ ময়দানের সভামঞ্চ থেকে প্রেমকুমার বর্মণ নামে স্থানীয় এক যুবকের কথা তোলেন অভিষেক। তাঁর অভিযোগ, গত বছরের ২৪ ডিসেম্বর দিনহাটা-১ ব্লকের গীতলদহ এলাকার ভারবাঁধা গ্রামের বাসিন্দা প্রেমকুমারের মৃত্যু হয়েছে বিএসএফের গুলিতে। তাঁর দাবি, ২৩ বছরের ওই যুবক ভিন্ রাজ্যে কাজ করতেন। বাড়ি এসে মাঠে ঘুরতে গিয়ে তিনি বিএসএফের গুলিতে প্রাণ হারান। বিএসএফের বিরুদ্ধে ‘নৃশংসতা’ চালানোর অভিযোগ তুলে অভিষেক দাবি করেন, প্রেমকুমারের শরীর থেকে ১৮০টি বুলেটের টুকরো পাওয়া গিয়েছে। ওই সভামঞ্চ থেকেই অভিষেক হুঁশিয়ারি দেন, তাঁরা এর শেষ দেখে ছাড়বেন। এর পরই গত রবিবার নিশীথের ‘বাড়ি ঘেরাও’ কর্মসূচি পালন করে তৃণমূল। এই ঘটনাপ্রবাহে মঙ্গলবার নতুন মাত্রা যোগ করেছেন কুণাল। বিএসএফ আধিকারিকের বিরুদ্ধে ধর্ষণের মতো অভিযোগ করে টুইট করেছেন তিনি। টুইটারে কুণালের অভিযোগ, ‘‘নদিয়ার কৃষ্ণগঞ্জ ক্যাম্পে বিএসএফের এক লেডি কনস্টেবলকে ধর্ষণ করেছেন এক জন বিএসএফ কম্যান্ডার। বিএসএফ নির্যাতিতাকে এসএসকেএম হাসপাতালে ভর্তি করেছে। এর পর ভবানীপুর থানায় একটি অভিযোগ দায়ের করেছে। ওই কম্যান্ডারকে সাসপেন্ড করা হয়েছে। এখন বিজেপি কী বলবে?’’ কুণালের এই অভিযোগ বিজেপি তথা শাহের বিরুদ্ধে তৃণমূলের আক্রমণের পারদ আরও কয়েক ধাপ চড়িয়ে দেবে বলেই দলের একটি অংশের মত। কারণ, বিএসএফ স্বরাষ্ট্র মন্ত্রকের অধীনস্থ। যে মন্ত্রকের মাথায় রয়েছেন শাহ। A lady BSF constable has been raped by BSF Commander in Krishnagunj, Nadia Camp. BSF brought the victim to SSKM, then a zero FIR has been lodged in Bhabanipur PS. The Commander is suspended.Now, what will BJP say? তবে ধর্ষণের ওই অভিযোগ নিয়ে সরকারি ভাবে কোনও মন্তব্য করেনি বিএসএফ। তবে বিএসএফের একটি সূত্রের দাবি, অভিযুক্ত বিএসএফের কম্যান্ডার নন। তিনি এক জন সাব ইনস্পেক্টর। এক লেডি কনস্টেবলকে ধর্ষণের অভিযোগে অভিযুক্তের বিরুদ্ধে বিভাগীয় তদন্ত শুরু হয়েছে। কলকাতা পুলিশ সূত্রে জানা গিয়েছে, সোমবার রাতে এক জন মহিলাকে ভর্তি করানো হয়েছে এসএসকেএম হাসপাতালে। এই নিয়ে অভিযোগ দায়ের হয়েছে ভবানীপুর থানায়। কিন্তু যে হেতু ঘটনাস্থল নদিয়া, তাই অভিযোগপত্রটি জিরো এফআইআর হিসাবে ওই জেলার পুলিশের কাছে পাঠানো হয়েছে। তবে কুণালের এই টুইট প্রসঙ্গে রাজ্য বিজেপির মুখপাত্র শমীক ভট্টাচার্য বলেন, ‘‘কারও কোনও বিচ্যুতি হয়ে থাকলে, তা সমর্থনযোগ্য নয়। বিচারে দোষী প্রমাণিত হলে শাস্তিও হবে। তবে খুন-ধর্ষণ এ রাজ্যে তো প্রতিদিনের ঘটনা। তবে সব ঘটনায় কি মুখ্যমন্ত্রীর গ্রেফতারি দাবি করা হবে?’’
খাবারের লোভ দেখিয়ে এক নাবালিকাকে টোটোয় তুলে নিজেদের দোকানে নিয়ে গিয়ে ধর্ষণ করেছেন প্রতিবেশী এক যুবক। ধর্ষণের পর নাবালিকাকে কুড়ি টাকা দিয়ে মুখ বন্ধ রাখার হুমকিও দেন তিনি। দক্ষিণ ২৪ পরগনার ক্যানিংয়ের এক টোটোচালকের বিরুদ্ধে সোমবার রাতে থানায় এমনই অভিযোগ করেছেন ওই নাবালিকার পরিবারের সদস্যরা। এই অভিযোগের ভিত্তিতে রাতে ওই যুবককে গ্রেফতার করে পুলিশ। যদিও অভিযুক্তের দাবি, তাঁকে মিথ্যা মামলায় ফাঁসানো হয়েছে। মঙ্গলবার আলিপুর আদালতে অভিযুক্তকে হাজির করেছে পুলিশ। পুলিশ সূত্রে খবর, সোমবার দুপুরে ক্যানিংয়ের মাঝেরপাড়া এলাকার একটি দোকানের ভিতর এগারো বছরের ওই নাবালিকাকে ধর্ষণ করেছেন বলে পাড়ার এক যুবকের বিরুদ্ধে অভিযোগ। এই ঘটনায় স্থানীয় এক টোটোচালককে গ্রেফতার করে পকসো আইন (প্রোটেকশন ফর চিলড্রেন ফ্রম সেক্সুয়াল অফেন্সেস অ্যাক্ট)-এ মামলা রুজু করা হয়েছে। পুলিশের কাছে চতুর্থ শ্রেণির ওই ছাত্রীটির পরিবারের অভিযোগ, সোমবার দুপুরে স্কুলে যাওয়ার পথে তাকে খাবারের লোভ দেখিয়ে টোটোয় তুলে নেন অভিযুক্ত। এর পর ক্যানিং কলেজ মো়ড় বাজারে নিজেদের দোকানে নাবালিকাকে নিয়ে যান। এর পর দোকান বন্ধ করে তাঁকে কয়েক ঘণ্টা আটকে রেখে ধর্ষণ করেন। ধর্ষণের পর নাবালিকাকে কুড়ি টাকা দিয়ে ঘটনার কথা যাতে কাউকে না বলে, সে জন্য নাবালিকাকে হুমকিও দেন যুবকটি। পাশাপাশি, নাবালিকাকে তিনি খুন করার হুমকিও দেন বলে অভিযোগ। নাবালিকার পরিবারের দাবি, বাড়িতে ফিরে মেয়েটি কান্নাকাটি শুরু করলে তার কাছ থেকে ধর্ষণের কথা জানতে পারেন মা। ওই প্রতিবেশী যুবককে ‘মামা’ বলে ডাকত মেয়েটি। অভিযুক্তের নামে ক্যানিং থানায় লিখিত অভিযোগের পর তাঁকে গ্রেফতার করে তদন্তে নেমেছে ক্যানিং থানার পুলিশ। ক্যানিংয়ের এসডিপিও দিবাকর দাস বলেন, ‘‘ধৃতের বিরুদ্ধে পকসো আইনে মামলা রুজু করা হয়েছে। তাঁকে গ্রেফতার করে আজ (মঙ্গলবার) আলিপুর আদালতে হাজির করানো হয়েছে।’’ অভিযুক্তের পাল্টা দাবি, ‘‘এতে আমার কোনও হাত নেই। এ ভাবে আমাকে ফাঁসানো হবে, বুঝতেই পারিনি। মেয়ের মা ইচ্ছাকৃত ভাবে পার্টির সোর্স দিয়ে আমাকে ফাঁসাচ্ছে। আমার দোষ, গত বছর আমার দাদারা আইএসএফ (ইন্ডিয়ান সেক্যুলার ফ্রন্ট) করেছিল। (সোমবার দুপুরে) আমার টোটোয় করে ঘুরতে চেয়েছিল মেয়েটি। তাই ওকে টোটোয় নিয়ে যাই। তার পর আমাদের দোকানে কিছু কাজ সেরে বাড়ি ফিরে গিয়েছিলাম।’’ 
বৃদ্ধাকে ধর্ষণের অভিযোগ উঠল যুবকের বিরুদ্ধে। শনিবার রাতে এই ঘটনা ঘটেছে নদিয়ার নবদ্বীপের শ্রীবাস অঙ্গনঘাট রোডে। পুলিশ গ্রেফতার করেছে অভিযুক্তকে। শুরু হয়েছে তদন্তও। জিজ্ঞাসাবাদ করা হচ্ছে ধৃতকে। পুলিশ সূত্রে জানা গিয়েছে, নবদ্বীপ শ্রীবাস অঙ্গনঘাট রোড এলাকায় একটি বাড়ির বারান্দায় থাকতেন ওই বৃদ্ধা। তিনি পেশায় ভিক্ষুক। শনিবার রাতে স্থানীয় এক যুবক তাঁর উপর চড়াও হন বলে অভিযোগ। তিনি ওই বৃদ্ধাকে ধর্ষণ করেন বলেও অভিযোগ উঠেছে। এর পর ওই ঘটনার কথা জানতে পারেন বৃদ্ধার ‘ধর্মসন্তান’ বলে পরিচিত এক ব্যক্তি। তিনি পুলিশে অভিযোগ দায়ের করেন ওই যুবকের বিরুদ্ধে। এর পর নবদ্বীপ থানার পুলিশ অভিযুক্তকে গ্রেফতার করে। সোমবার বৃদ্ধার স্বাস্থ্য পরীক্ষার জন্য জন্য নিয়ে যাওয়া হয় নবদ্বীপ স্টেট জেনারেল হাসপাতালে। তিনি বর্তমানে ওই হাসপাতালে চিকিৎসাধীন। এই নিয়ে কৃষ্ণনগর পুলিশ জেলার অতিরিক্ত পুলিশ (গ্রামীণ) কৃশানু রায় বলেন, ‘‘ধর্ষণের মামলার রুজু করে তদন্ত শুরু হয়েছে।’’
বাড়ি থেকে ডেকে নিয়ে গিয়ে এক মহিলাকে ধর্ষণের অভিযোগ উঠল দক্ষিণ ২৪ পরগনার নরেন্দ্রপুর থানা এলাকায়। স্থানীয় সূত্রে খবর, নির্যাতিতা আয়ার কাজ করেন। তাঁকে কাজ দেওয়ার নাম করে বাড়ি থেকে ডেকে নিয়ে যাওয়া হয়। এর পর একটি নির্জন জায়গায় নিয়ে গিয়ে নির্যাতন করা হয়েছে বলে অভিযোগ। ইতিমধ্যে অভিযুক্তকে গ্রেফতার করেছে নরেন্দ্রপুর থানার পুলিশ। পুলিশ সূত্রে খবর, অভিযুক্ত যুবক ‘কাজ আছে’ বলে নির্যাতিতার বাড়িতে গিয়ে তাঁকে ডাকাডাকি করেন। তিনি বাড়ির বাইরে আসার পরে মুখে হাত চাপা দিয়ে তাকে একটি ফাঁকা জায়গায় নিয়ে যাওয়া হয়। ঘটনাটি শনিবার সকালে ঘটে। ওই সময় রাস্তাঘাট ফাঁকা ছিল। তার উপর কুয়াশার কারণে স্থানীয় কেউ দেখতে পাননি অভিযুক্তকে। সকালেই থানায় অভিযোগ দায়ের করেছেন নির্যাতিতা। এর পর অভিযুক্তকে গড়িয়া স্টেশন এলাকা থেকে গ্রেফতার করেছে পুলিশ। তাঁর বিরুদ্ধে ধর্ষণ ও হুমকি দেওয়ার অভিযোগে ভারতীয় দণ্ডবিধির ৩৭৬ এবং ৫০৬ ধারায় মামলা রুজু করা হয়েছে। অভিযুক্তকে শনিবারই বারুইপুর মহকুমা আদালতে পেশ করা হচ্ছে বলে খবর। এ নিয়ে বারুইপুর পুলিশ জেলার ডিএসপি মোহিত মোল্লা বলেন, ‘‘নির্যাতিতার অভিযোগের ভিত্তিতে ৩৭৬ এবং ৫০৬ ধারায় মামলা রুজু করা হয়েছে। নির্যাতিতার শারীরিক পরীক্ষার জন্য হাসপাতালে পাঠানো হয়েছে। অভিযুক্তকে আজই (শনিবার) বারুইপুর আদালতে তোলা হবে।’’
শাসক দল বিজেপির বিধায়ক কুলদীপ সেঙ্গারের বিরুদ্ধে ধর্ষণের অভিযোগ ওঠার পরেই উন্নাওয়ের নাম উঠে এসেছিল শিরোনামে। যোগী আদিত্যনাথের উত্তরপ্রদেশের সেই উন্নাওয়ে ফের উঠল ধর্ষণের অভিযোগ। উঠল পুলিশি গাফিলতির নালিশও। এ বার নির্মাণ ব্যবসায়ীর জন্মদিনের পার্টি থেকে নর্তকীকে তুলে নিয়ে গিয়ে গণধর্ষণের অভিযোগ উঠল ছ’জনের বিরুদ্ধে। নির্যাতিতার দাবি, বৃহস্পতিবারের ওই ঘটনার পরে প্রথমে জাজমউ পুলিশ ফাঁড়িতে গিয়ে অভিযোগ জানালেও পুলিশের তরফে কোনও পদক্ষেপ করা হয়নি। এর পরেই কোতওয়ালি গঙ্গাঘাট থানায় নির্যাতিতার অভিযোগের ভিত্তিতে তদন্ত শুরু করেছে পুলিশ। পুলিশ সূত্রে খবর, উন্নাওয়ের জাজমউ জেলার গঙ্গাঘাট এলাকায় ওই পার্টি ছিল। ছ’হাজার টাকা পারিশ্রমিকের বিনিময়ে কানপুর থেকে আরও দু’জন নর্তকীকে নিয়ে সেখানে গিয়েছিলেন নির্যাতিতা। অভিযোগ, অনুষ্ঠান শেষে মত্ত ছ’জন জোর করে তাঁকে একটি গাড়িতে তোলে। বাধা দিলে মারধর করে কাছের একটি জঙ্গলে নিয়ে গিয়ে তাঁকে ধর্ষণ করা হয় বলে অভিযোগ। নির্যাতিতা জানিয়েছেন, অভিযুক্তদের মধ্যে সঞ্জয় বলে শুধু এক জনের নাম জানা ছিল তাঁর। সঞ্জয় এবং তার সহযোগীদের নামে মামলা রুজু হয়। উন্নাওয়ের পুলিশ সুপার সিদ্ধার্থ মিনা জানিয়েছেন, অভিযুক্তদের হেফাজতে নিয়েছে পুলিশ। নির্যাতিতাকে শারীরিক পরীক্ষার জন্য হাসপাতালে ভর্তি করা হয়েছে। ২০১৭ সালে উন্নাওয়েই এক নাবালিকাকে ধর্ষণ এবং তার বাবা-সহ তিন জনকে খুনের অভিযোগ ওঠে তৎকালীন বিজেপি বিধায়ক কুলদীপ সেঙ্গারের বিরুদ্ধে। সেই মামলায় কুলদীপকে দোষী সাব্যস্ত করে যাবজ্জীবন কারাদণ্ড দিয়েছে আদালত। নর্তকীর গণধর্ষণের ঘটনায় ফের রাজ্য প্রশাসনের বিরুদ্ধে সরব হয়েছেন বিরোধীরা। পুলিশি গাফিলতির দিকে ইঙ্গিত করে তাঁদের অভিযোগ, যোগী জমানায় উত্তরপ্রদেশে নিরাপদ নন মহিলারা।                        
শুধু পুরুষ নয়, প্রয়োজনে মহিলাদের বিরুদ্ধেও গণধর্ষণের মামলা দায়ের করা যেতে পারে বলে জানিয়ে দিল ইলাহাবাদ হাই কোর্ট। ১৮৬০-এর ভারতীয় দণ্ডবিধির ২০১৩ সালে সংশোধিত ১৩ নম্বর আইন পর্যবেক্ষণ করে এ কথা জানিয়েছে বিচারপতি শেখরকুমার যাদবের একক বেঞ্চ। বিচারপতি যাদব তাঁর পর্যবেক্ষণে বলেন, ‘‘কোনও মহিলা ধর্ষণ করতে পারেন না। তবে তিনি যদি এক দল লোকের সঙ্গে মিলে এই কাজটি (ধর্ষণ) করতে সহায়তা করেন, তবে তাঁর বিরুদ্ধেও গণধর্ষণের মামলা হতে পারে।’’ ২০১৩  সালে সংশোধিত ৩৭৫ এবং ৩৭৬(ই)-র নয়া ব্যাখ্যা দিতে গিয়ে এ কথা জানান তিনি। প্রসঙ্গত, ভারতীয় দণ্ডবিধির ৩৭৫ ধারা অনুযায়ী কোনও মহিলার ইচ্ছের বিরুদ্ধে এবং জোর করে বা ভয় দেখিয়ে শারীরিক সম্পর্ক স্থাপন করা আইনের চোখে জঘন্যতম অপরাধ। সেই মহিলা যদি ১৬ বছরের নীচে হন সে ক্ষেত্রে মহিলার ইচ্ছা এবং অনিচ্ছা উভয় ক্ষেত্রেই তা অপরাধযোগ্য বলে বিবেচ্য হবে। অন্য দিকে, ২০১২ সালে দিল্লির নির্ভয়া কাণ্ডের পর ফৌজদারি দণ্ডবিধি সংশোধন করে ধর্ষণের সাজা ‘মৃত্যুদণ্ড পর্যন্ত হতে পারে’ বলে ৩৭৬ ই ধারা যুক্ত করা হয়েছিল। ফৌজদারি দণ্ডবিধিতে ‘গণধর্ষণে জড়িত ব্যক্তিদের’ বিরুদ্ধে যে যে ধারায় মামলা রুজু করার নিদান রয়েছে, তার সব ক’টিতেই মহিলাদের যুক্ত করা যেতে পারে বলে জানিয়েছেন বিচারপতি যাদব। এ প্রসঙ্গে তাঁর মন্তব্য,‘‘ব্যক্তি বলতে এ ক্ষেত্রে সঙ্কীর্ণ ভাবে কেবল পুরুষদের বোঝানো হয়নি।’’
শপিং মলের বেসমেন্টে দাঁড় করানো গাড়ির মধ্যে ধর্ষণের অভিযোগ। ২৭ বছরের এক তরুণীকে ওই গাড়িতে ধর্ষণ করা হয়েছে বলে অভিযোগ পেয়েছে পুলিশ। তারা জানিয়েছে, নিগ্রহের আগে তরুণীকে মাদকও খাওয়ানো হয়েছিল। ঘটনাটি গুরুগ্রামের সাহারা শপিং মলের। নির্যাতিতা তরুণী তথ্যপ্রযুক্তি ক্ষেত্রে চাকরিপ্রার্থী। তিনি ইঞ্জিনিয়ারিংয়ে স্নাতক পাশ করে চাকরি খুঁজছেন। পুলিশকে তরুণী জানিয়েছেন, অনলাইনে একটি চাকরির আবেদন জানিয়েছিলেন তিনি। সেখান থেকেই শপিং মলে ইন্টারভিউয়ের জন্য তাঁকে ডাকা হয়েছিল। পুলিশ জানিয়েছে, অভিযুক্তের নাম তুষার শর্মা। শপিং মলের বেসমেন্টে তাঁর গাড়ি দাঁড় করানো ছিল। চাকরির ইন্টারভিউ দিতে আসা তরুণীকে মাদক মিশ্রিত জল খাওয়ান তিনি। তার পর গাড়ির ভিতরেই ধর্ষণ করেন বলে অভিযোগ। থানায় লিখিত অভিযোগ দায়ের করেছেন তরুণী। তিনি জানিয়েছেন, গত শনিবার দুপুর ১টা নাগাদ নির্দিষ্ট শপিং মলে চাকরি সংক্রান্ত যাবতীয় নথি নিয়ে তিনি হাজির হন। অভিযুক্ত তাঁকে মলের বেসমেন্টে নিয়ে যান। সেখানে তরুণীকে জল খেতে দেন অভিযুক্ত। জল খাওয়ার পরেই তিনি জ্ঞান হারান। এর পর তাঁকে গাড়ির ভিতর ধাক্কা মেরে ঢুকিয়ে ধর্ষণ করা হয় বলে জানিয়েছেন তরুণী। অভিযোগ, এই ঘটনার কথা আর কাউকে জানালে তরুণীকে প্রাণে মেরে ফেলা হবে বলেও হুমকি দেন অভিযুক্ত। তার পর তাঁকে ফেলে রেখে তিনি চম্পট দেন। তরুণীর অভিযোগের পর তাঁকে মেডিক্যাল পরীক্ষার জন্য হাসপাতালে নিয়ে যায় পুলিশ। তাঁর অভিযোগের ভিত্তিতে তদন্তও শুরু হয়েছে। অভিযুক্তের বিরুদ্ধে ভারতীয় দণ্ডবিধির একাধিক ধারায় মামলা রুজু করা হয়েছে। তবে তাঁকে এখনও ধরা যায়নি। শপিং মলের সিসিটিভি ফুটেজ দেখে তাঁর সন্ধান পাওয়ার চেষ্টা করছেন তদন্তকারীরা।
ছোটবেলা থেকে তাকে বার বার ধর্ষণ করেছেন মধ্যবয়সি কাকা এবং তাঁর দুই ছেলে। প্রায় আট বছর ধরে এমন চলার পর সম্প্রতি পরিবারকে সঙ্গে নিয়ে পুলিশের দ্বারস্থ হয়েছে মহারাষ্ট্রের এক কিশোরী। তার অভিযোগের ভিত্তিতে কাকা এবং তাঁর এক ছেলেকে গ্রেফতার করেছে পুলিশ। মধ্যবয়সির অন্য ছেলে নাবালক হওয়ার তার বিরুদ্ধে নোটিস পাঠানো হয়েছে। ধৃতদের বিরুদ্ধে নাবালিকাকে ধর্ষণের অভিযোগে মামলা রুজু করেছে পুলিশ। মহারাষ্ট্রের পালঘর জেলার বাসিন্দা ওই কিশোরীর অভিযোগ, ৬ বছর বয়স থেকে বোরীবলীতে কাকার বাড়িতে বেড়াতে গেলেই তার উপর যৌন অত্যাচার চলত। ২০১৪ থেকে ’২২ সাল পর্যন্ত কাকা এবং তাঁর দুই ছেলে তাকে বহু বার ধর্ষণ করেছেন। এ নিয়ে পরিবারের কাছে কখনও মুখ খোলেনি সে। তবে সম্প্রতি মা-বাবার কাছে এই অত্যাচারের কথা জানায়। এর পরই অভিযুক্তদের বিরুদ্ধে পালঘরের একটি থানায় অভিযোগ দায়ের করা হয়। পুলিশ সূত্রে খবর, বোরীবলী এলাকায় ধর্ষণের অভিযোগ ওঠায় কিশোরীর অভিযোগ নথিবদ্ধ করে সেখানকার এমএইচবি কলোনি থানায় পাঠানো হয়েছিল। অভিযোগের তদন্ত শুরু করে ওই থানার সাব-ইনস্পেক্টর সুধীর কুদালকরের নেতৃত্বে পুলিশের একটি দল। এর পর কিশোরীর ৫০ বছরের কাকা এবং তাঁর ১৯ বছরের ছেলেকে গ্রেফতার করে তারা। অভিযুক্ত ব্যক্তির অন্য ছেলে নাবালক হওয়ায় তার মাকে নোটিস পাঠিয়েছে পুলিশ। ইতিমধ্যেই ওই কিশোরীর মেডিক্যাল পরীক্ষা করানো হয়েছে। পাশাপাশি, পকসো আইন (প্রোটেকশন ফর চিলড্রেন ফ্রম সেক্সুয়াল অফেন্সেস অ্যাক্ট)-এ মামলা রুজু করেছে পুলিশ।
বছর কয়েক ধরেই পাড়ার ৫ দাদা মিলে তাকে লাগাতার ধর্ষণ করেছেন। সম্প্রতি আবার তাঁদের যৌন লালসার শিকার হয়েছে সে। এই অভিযোগে পুলিশের দ্বারস্থ দিল্লির এক ১৬ বছরের কিশোর এবং তার মা। তদন্তে নেমে দিল্লির এক যুবককে শনিবার গ্রেফতার করেছে পুলিশ। বাকি অভিযুক্তদের চিহ্নিত করার চেষ্টা চলছে বলে রবিবার জানিয়েছেন দিল্লি পুলিশের এক কর্তা। মধ্য দিল্লির সিভিল লাইন্স এলাকার বাসিন্দা ওই কিশোর এবং তার মা জানিয়েছেন, বছর কয়েক ধরে পাড়ায় বসবাস ওই ৫ জনের। অভিযোগ, এই ক’বছরে বার বার কিশোরকে ধর্ষণ করেছেন তাঁরা। পায়ুমৈথুনে কিশোরকে বাধ্য করেছেন। এ নিয়ে মুখ খুললে কিশোরকে হুমকিও দেওয়া হয়েছে বলে অভিযোগ। সম্প্রতি আবার তার উপরে যৌন নির্যাতন হয়েছে। এর পর শুক্রবার পুলিশের কাছে লিখিত অভিযোগ জানান কিশোর এবং তার মা। দিল্লি পুলিশের সুপার (নর্থ) সাগর সিংহ কালসি সংবাদমাধ্যমে বলেন, ‘‘কিশোরের অভিযোগ পাড়ার দাদারা তার উপর যৌন নির্যাতন চালিয়েছেন। এ নিয়ে কারও কাছে কিছু বললে তার ফল ভাল হবে না বলেও হুমকি দিয়েছেন তাঁরা। এই অভিযোগের ভিত্তিতে তদন্ত শুরু করে সিভিল লাইন্স এলাকা থেকে এক ২৬ বছরের যুবককে গ্রেফতার করা হয়েছে।’’ ওই পুলিশকর্তা জানিয়েছেন, ধৃত যুবক নয়ডার একটি বেসরকারি সংস্থায় কর্মরত। তাঁর বিরুদ্ধে পকসো আইন (প্রোটেকশন ফর চিলড্রেন ফ্রম সেক্সুয়াল অফেন্সেস অ্যাক্ট)-এর ৪ নম্বর ধারা-সহ ভারতীয় দণ্ডবিধির ৩৭৭ ধারায় মামলা রুজু করা হয়েছে। এ ছাড়া, অন্য অভিযুক্তদের চিহ্নিত করে তাঁদের খোঁজ চালাচ্ছে পুলিশ। ইতিমধ্যেই ওই কিশোরের মেডিক্যাল পরীক্ষার পাশাপাশি তার কাউন্সিলিংও করানো হয়েছে।
নিজের মামা এবং দাদার লালসার শিকার হল কিশোরী। ১৪ বছরের ওই নাবালিকাকে দু’জন মিলে বার বার ধর্ষণ করেছেন বলে অভিযোগ। মামাবাড়ি তার কাছে হয়ে উঠেছিল নির্যাতনের আখড়া। ঘটনাটি মুম্বইয়ের বোরিবলী এলাকার। সেখানেই মামাবাড়িতে থাকতে গিয়েছিল কিশোরী। কিন্তু অভিযোগ, তাকে মামা এবং দাদা মিলে একাধিক বার ধর্ষণ করেছেন। চলেছে নানাবিধ অত্যাচার। পরে মামাবাড়ি থেকে বিরার এলাকায় কাকার কাছে চলে আসে কিশোরী। মামাবাড়িতে তার সঙ্গে কী কী হয়েছে, সব খুলে জানায় কাকাকে। কিশোরীকে বিরার থানায় নিয়ে যান তিনি। পুলিশের কাছে অভিযোগ দায়ের করা হয়। পুলিশ জানিয়েছে, কিশোরীর অভিযোগ পাওয়ার পরেই তারা এ বিষয়ে তদন্ত শুরু করে। বিরার থানা থেকে মামলাটি মুম্বইয়ের এমএইচবি থানায় স্থানান্তরিত করা হয়। অভিযুক্তদের ঘণ্টা চারেকের মধ্যেই গ্রেফতার করা হয়েছে বলে জানিয়েছে পুলিশ। ধৃতদের এক জনের বয়স ৫০ বছর এবং অন্য জনের বয়স ১৯ বছর।  তাঁদের বিরুদ্ধে ভারতীয় দণ্ডবিধি এবং পকসো আইনের একাধিক ধারায় মামলা রুজু করা হয়েছে। ধৃতদের জিজ্ঞাসাবাদ করে এ বিষয়ে আরও খুঁটিনাটি তথ্য জানার চেষ্টা করছে পুলিশ। কিশোরীর মেডিক্যাল পরীক্ষার ব্যবস্থাও করা হয়েছে।
স্বামীর বিরুদ্ধে পরকীয়া ও গার্হস্থ্য হিংসার অভিযোগ তুলে এফআইআর দায়ের করেছেন রাখি সবন্ত। সেই অভিযোগের ভিত্তিতে গ্রেফতার হয়েছেন রাখির স্বামী আদিল খান দুরানি। আপাতত পুলিশি হেফাজতে রয়েছেন তিনি। এর মাঝেই আরও এক অভিযোগ উঠল রাখির স্বামীর নামে। আদিল বিয়ের প্রতিশ্রুতি দিয়ে সহবাস করছেন এক ইরানীয় মহিলার সঙ্গে। শুধু তাই নয়। তিনি নাকি ধর্ষণও করেছেন তাঁকে। ভারতীয় দণ্ডবিধির ৩৭৬ ধারা অনুযায়ী মাইসোরের ভিভি পুরম থানায় আদিলের নামে এফআইআর নথিভুক্ত হয়েছে। অভিযোগকারিণী ওই মহিলার দাবি, তিনি ও আদিল সম্পর্কে ছিলেন। তাঁর সঙ্গে দীর্ঘ সময় সহবাসও করেছেন আদিল। কিন্তু বিয়ের কথা উঠতেই বেঁকে বসেন রাখির বর্তমান স্বামী। আদিল জানান, এ রকম সহবাসের সম্পর্ক তাঁর একাধিক নারীর সঙ্গে রয়েছে। শুধু তাই নয়, মহিলাকে ভয় দেখাতে শুরু করেন আদিল। তাঁর ব্যক্তিগত ছবি ফাঁস করে দেবেন, এই মর্মে ভয় দেখাতে শুরু করেন। ভারতীয় দণ্ডবিধির ৩৭৬, ৪১৭, ৪২০, ৫০৪ ও ৫০৬ ধারায় এফআইআর দায়ের করা করা হয় আদিলের বিরুদ্ধে। স্বামী জেলবন্দি হওয়ার পরেও তাঁর বিরুদ্ধে একের পর এক অভিযোগ শানিয়েছেন রাখি। আদিলের আগের একাধিক বিয়ের কথা জানতে পেরেছেন বলেই দাবি রাখির। সম্প্রতি সংবাদমাধ্যমের সামনে কান্নায় ভেঙে পড়ে রাখি বলেন, ‘‘১৪ ফেব্রুয়ারি প্রেম দিবস আসছে, কিন্তু আমার মন ভেঙে গিয়েছে।’’ পাশপাশি রাখি জানান, দেশের আইনের উপর আস্থা রয়েছে তাঁর। আদিল তাঁর সঙ্গে প্রতারণার শাস্তি নিশ্চয়ই পাবেন।
স্কুলের মধ্যে ছাত্রীকে ধর্ষণের অভিযোগ উঠল পিওনের বিরুদ্ধে। ধর্ষণের কথা কাউকে জানালে কিশোরীকে খুন করার হুমকি দেন বলেও অভিযোগ উঠেছে ওই পিওনের বিরুদ্ধে। ঘটনার কথা জানাজানি হলে ছাত্রীকে স্কুল থেকে বহিষ্কার করার হুমকি দেওয়ার অভিযোগ উঠেছে প্রিন্সিপালের বিরুদ্ধে। তাঁদের বিরুদ্ধে অভিযোগ দায়ের করা হয়েছে। ঘটনাটি হরিয়ানার হিসার জেলার। শনিবার এই ঘটনার কথা প্রকাশ্যে এসেছে।  পুলিশ সূত্রে খবর, লাড্ডু দেওয়ার নামে ছাত্রীকে স্কুলে নিজের অফিসে ডেকে পাঠান পিওন। সেখানে তাকে ধর্ষণ করা হয় বলে অভিযোগ। গত ৭ ফেব্রুয়ারি কাঁদতে কাঁদতে বাড়ি ফেরে ছাত্রী। তার পরই বিষয়টি জানতে পারে তার পরিবার। হান্সি থানায় পিওন এবং প্রিন্সিপালের বিরুদ্ধে অভিযোগ দায়ের করেছেন ছাত্রীর বাবা।  ছাত্রীর অভিযোগ, লাড্ডু দেওয়ার নাম করে পিওন তাকে ধর্ষণ করেছেন। ধর্ষণের কথা কাউকে জানালে তাকে খুন করার হুমকিও দেন পিওন। গোটা বিষয়টি স্কুলের প্রিন্সিপালকে জানায় ছাত্রী। কিন্তু লাভ হয়নি। অভিযোগ, প্রিন্সিপালও তাঁকে হুমকি দেন। ধর্ষণের কথা কাউকে জানালে স্কুল থেকে ছাত্রীকে বহিষ্কার করা হবে বলে হুমকি দেন প্রিন্সিপাল। এমনই অভিযোগ করেছে ওই ছাত্রী।  পুলিশ সূত্রে জানা গিয়েছে, ছাত্রীর বাবার অভিযোগের ভিত্তিতে তদন্ত শুরু হয়েছে। অভিযুক্তদের বিরুদ্ধে মামলা রুজু করা হয়েছে। তবে এই প্রতিবেদন লেখা পর্যন্ত কাউকে গ্রেফতার করা হয়নি।
কোচের বিরুদ্ধে ধর্ষণের অভিযোগ করলেন জাতীয় স্তরের এক মহিলা কবাডি খেলোয়াড়। শুধু ধর্ষণ নয় তাঁকে ব্ল্যাকমেল করা হচ্ছে বলেও অভিযোগ। পুলিশের কাছে এফআইআর-ও করেছেন সেই খেলোয়াড়। গত সপ্তাহে পুলিশের কাছে অভিযোগ করেন তিনি। ২৭ বছরের ওই খেলোয়াড় দিল্লির বাবা হরিদাস নগর থানায় অভিযোগ করেন। জাতীয় স্তরের ওই খেলোয়াড়ের অভিযোগ ২০১২ সালে তাঁর সঙ্গে কোচ যোগেন্দরের আলাপ হয়। পশ্চিম দিল্লির হিরণ কুড়নায় একটি প্রতিযোগিতার জন্য তৈরি হচ্ছিলেন ওই খেলোয়াড়। তাঁকে প্রশিক্ষণ দিচ্ছিলেন যোগেন্দর। ২০১৫ সালে সেই খেলোয়াড়কে ধর্ষণ করা হয় বলে অভিযোগ। পুলিশের এক কর্তা বলেন, “অভিযোগ করা হয়েছে যে, ২০১৮ সালে ওই খেলোয়াড়ের জেতা অর্থের ভাগ চান কোচ। ৪৩ লক্ষ ৫০ হাজার টাকা দেন অভিযোগকারিণী। ২০২১ সালে ধর্ষিতার বিয়ে হয়। তার পর থেকেই ওই কোচ ব্ল্যাকমেল করতে শুরু করেন। সমাজমাধ্যমে গোপন ছবি প্রকাশ করে দেওয়ার হুমকি দেন।” এই অভিযোগের ভিত্তিতে তদন্ত শুরু করেছে পুলিশ। কিছু দিন আগে জাতীয় কুস্তি সংস্থার প্রধান ব্রিজভূষণ শরণ সিংহের বিরুদ্ধে যৌনহেনস্থার অভিযোগ উঠেছিল। সেই প্রতিবাদে দিল্লির যন্তর মন্তরের সামনে বিনেশ ফোগত, সাক্ষী মালিকের মতো কুস্তিগিররা ধরনা দেন। শেষ পর্যন্ত ব্রিজভূষণকে সরিয়ে দেওয়া হয় কুস্তি সংস্থার প্রধানের দায়িত্ব থেকে। তদন্ত চলছে তাঁর বিরুদ্ধে। যত দিন তদন্ত চলবে, তত দিনের জন্য দায়িত্ব থেকে সরানো হয়েছে ব্রিজভূষণকে।
বেহালা আর্ট ফেস্টের চতুর্থ বর্ষ। এবারের থিম ‘আনবাউন্ড’, মুক্ত ভাবনা। শিল্পীর ভাষায়, ‘যে মুক্তির স্বাদ গ্রহণে সক্ষম, সেই মুক্ত।’ এবারের উৎসব উৎসর্গ করা হয়েছে চিত্র পরিচালক ঋত্বিক ঘটককে।  শিল্পী সনাতন দিন্দার কথায়, ‘‘সংগ্রহশালার সঙ্গে কোনও বিরোধিতা নয়। প্রদর্শনীশালার সঙ্গে কোনও বিরোধিতা নয়। অভিজাত হতে গিয়ে ছবির সঙ্গে মানুষের দূরত্ব বেড়ে গিয়েছে। ছবি মানেই গ্যালারিতে স্থান পাবে। ছবি মানেই ঠান্ডা ঘরে কিছু মুষ্টিমেয় মানুষের বাড়িতে থাকবে, এই ধারণা ভাঙতে চাইছি। প্রতিনিয়ত ধাক্কা দিতে চাইছি। বিকল্প একটা পরিসরের খোঁজেই এই ভাবনা।” আর এই বিকল্পের সন্ধান করতে গিয়েই বারবার চলে আসছেন ঋত্বিক। শিল্পের জন্য শিল্প নয়। সস্তা বিনোদনও নয়, ‘সনাতনী’ ভাবনায় শিল্প হল ‘মানুষের জন্যই’। তাঁর স্পষ্ট বক্তব্য, ‘‘আমরা সোশ্যাল অ্যাক্টিভিস্ট আর্টিস্ট। সমাজ পরিবর্তন করা কবি, সাহিত্যিক, শিল্পীর কাজ নয়। শিল্পী রাজার কাছে সমস্যা ছুড়ে দেবে। স্রোতের বিপরীতে কথা বলাই শিল্পীর ধর্ম। আমরা জানি কোথায় ভিসুভিয়াসের অগ্ন্যুৎপাত করাতে হবে। আবাহন আর বিসর্জনের প্রক্রিয়াতেই শিল্প চলছে এবং চলবে।”  বেহালা আর্ট ফেস্টে নিজেদের শিল্পকর্ম তুলে ধরেছেন সৈয়দ শহিদুল ইসলাম, ঈশিতা অধিকারী, দীপ দাসের মতো শিল্পীরা। প্রথমবারের জন্য অংশ গ্রহণ করছেন বাংলাদেশের শিল্পী প্রমিতি হোসেনও।  
নাবালিকাকে ধর্ষণের মামলায় কলকাতা হাই কোর্টের নির্দেশে অস্বস্তিতে থাকলেন তৃণমূল ছাত্রনেতা শুভদীপ গিরি। সোমবার হাই কোর্টের সিঙ্গল বেঞ্চের নির্দেশের উপর হস্তক্ষেপ করল না প্রধান বিচারপতির ডিভিশন বেঞ্চ। প্রধান বিচারপতি প্রকাশ শ্রীবাস্তব এবং রাজর্ষি ভরদ্বাজের ডিভিশন বেঞ্চের রায়, বিচারপতি রাজাশেখর মান্থার সিঙ্গল বেঞ্চ অভিযুক্তকে আত্মসমর্পণের যে নির্দেশ দিয়েছিল, সেখানে তারা হস্তক্ষেপ করবে না। প্রয়োজনে ওই বেঞ্চে গিয়েও রায় পুনর্বিবেচনার আর্জি জানাতে পারেন পূর্ব মেদিনীপুরের কাঁথির তৃণমূল ছাত্রনেতা। চলতি বছরের ১০ জানুয়ারি কাঁথি থানায় তৃণমূল ছাত্রনেতার বিরুদ্ধে এক নাবালিকাকে ধর্ষণের অভিযোগ দায়ের হয়। অভিযোগ করেন নির্যাতিতার বাবা-মা। কিন্তু পুলিশি তদন্তে অসন্তুষ্ট ওই পরিবার হাই কোর্টের দ্বারস্থ হন। এর পর গত ১৯ জানুয়ারি মামলা দায়ের হয়। আদালত অভিযুক্তকে গ্রেফতার করার নির্দেশ দেয়। কিন্তু তার পরও শুভদীপকে পুলিশ গ্রেফতার না করায় পুলিশের তদন্ত নিয়েই সন্দেহ প্রকাশ করেছেন খোদ বিচারপতি মান্থা। এর আগে এক তদন্তকারী পুলিশ কর্তাকে তিনি বলেন, ‘‘আপনি সঠিক ভাবে তদন্ত করছেন না... । যত দ্রুত সম্ভব তাঁকে (শুভদীপকে) গ্রেফতার করুন।’’ এ ছাড়া, অভিযুক্তকে আত্মসমর্পণের নির্দেশ দেয় আদালত। তবে অভিযুক্তের আইনজীবী এই রায়কে চ্যালেঞ্জ জানিয়ে ডিভিশন বেঞ্চে গিয়েছিলেন। কিন্তু ডিভিশন বেঞ্চ তাঁকে ফেলার সিঙ্গল বেঞ্চেই। সংশ্লিষ্ট ঘটনার সূত্রপাত গত বছরের অক্টোবরে। নির্যাতিতার বাবা-মায়ের অভিযোগ, শুভদীপ তাঁদের মেয়েকে বিয়ের প্রতিশ্রুতি দিয়ে সহবাস করেন। মোবাইলে একান্ত মুহূর্তের বেশ কিছু ছবিও তুলে রাখেন। কিন্তু পরে তাঁদের মেয়েকে বিয়ে করতে রাজি হননি। মেয়েটি তাঁকে ওই সব একান্ত মুহূর্তের ছবি মোবাইল থেকে মুছে দিতে বলে।  অভিযোগ, এর পর গত বছরের ১৪ অক্টোবর সেই ছবি মোছার অজুহাতে প্রাক্তন বান্ধবীকে দিঘার একটি হোটেলে ডাকেন তৃণমূল ছাত্রনেতা। নির্যাতিতার পরিবারের অভিযোগ, সেখানেই তাঁদের কন্যাকে ধর্ষণ করেন শুভদীপ। এই ঘটনার পর ১ নভেম্বর তাঁদের মেয়ে আত্মহত্যার চেষ্টা করেন। অভিযুক্তের বিরুদ্ধে অভিযোগ জানালেও কোনও পদক্ষেপ করেনি কাঁথি থানার পুলিশ। 
স্বামীর থেকে বিচ্ছিন্ন এক মহিলাকে বার বার ধর্ষণের অভিযোগে স্বেচ্ছাসেবী সংস্থার এক উচ্চপদস্থ কর্তাকে গ্রেফতার করল ঠাণে পুলিশ। অভিযোগ, মাস দুয়েক ধরে ওই মহিলাকে মহারাষ্ট্রের নানা জায়গায় নিয়ে গিয়ে ধর্ষণ করেছেন ৩৮ বছরের ওই কর্তা। এমনকি, তাঁকে আগ্নেয়াস্ত্র ঠেকিয়ে ভয় দেখিয়েছেন তিনি। অভিযুক্তকে গ্রেফতার করা হয়েছে বলে রবিবার সংবাদমাধ্যমে জানিয়েছে পুলিশ। পুলিশ সূত্রে খবর, অভিযুক্ত একটি স্বেচ্ছাসেবী সংস্থার চেয়ারম্যান পদে কর্মরত। বুধবার তাঁর বিরুদ্ধে ধর্ষণের অভিযোগ করেছেন এক মহিলা। তাঁর অভিযোগের ভিত্তিতে বৃহস্পতিবার ওই কর্তাকে গ্রেফতার করা হয়েছে। পুলিশের দাবি, মাস দুয়েক আগে মহারাষ্ট্রের ধুলে শহরে নিজের সংস্থার তরফে একটি অনুষ্ঠানের আয়োজন করেছিলেন ওই কর্তা। সেখানে মহিলার সঙ্গে আলাপ পরিচয়ের পর বন্ধুত্ব পাতান তিনি। এর পর আরও লোকজনের সঙ্গে পরিচয় করিয়ে দেওয়ার অছিলায় মহিলাকে মুম্বই নিয়ে যান। সেখানেই তাঁকে ধর্ষণ করেন বলে অভিযোগ। এর পর মহিলাকে ঠাণে জেলার কল্যাণ এবং ভিবণ্ডী এলাকার লজ়ে নিয়ে তোলেন। গত দু’মাস ধরে মহিলাকে এই লজ়গুলিতে নিয়ে গিয়ে বার বার ধর্ষণ এবং অত্যাচার করেছেন বলে অভিযোগ। এমনকি, তাঁকে আগ্নেয়াস্ত্র দেখিয়ে হুমকি দেওয়া হয়েছে বলে পুলিশের কাছে দাবি করেছেন ওই মহিলা। অভিযুক্তকে গ্রেফতার করে তাঁর বিরুদ্ধে ধর্ষণ এবং ভয় দেখানোর মামলা রুজু করেছে ঠাণে পুলিশ।
৫৮ বছর বয়সি মহিলাকে ধর্ষণ করে খুন করার অভিযোগ উঠল ১৬ বছরের কিশোরের বিরুদ্ধে। অভিযোগ, মহিলাকে নিভৃতে নিয়ে গিয়ে প্রথমে অত্যাচার চালায় কিশোর। ধারালো অস্ত্র দিয়ে তাঁর শরীরের একাধিক অংশে আঘাত করা হয়। ধর্ষণের পর তাঁকে মেরেও ফেলে কিশোর। ঘটনাটি মধ্যপ্রদেশের রেওয়া জেলার। অভিযুক্তকে ইতিমধ্যে গ্রেফতার করেছে পুলিশ। দাবি, পুলিশের জেরার মুখে অপরাধের কথা স্বীকারও করে নিয়েছে সে। জানিয়েছে, দু’বছরের পুরনো আক্রোশ থেকেই এই কাণ্ড ঘটিয়েছে। কী হয়েছিল দু’বছর আগে? পুলিশ জানিয়েছে, নিহত মহিলার প্রতিবেশী ওই কিশোর। তাঁদের বাড়িতে সে প্রায়ই টিভি দেখতে আসত। এই সময় এক বার বাড়ি থেকে একটি মোবাইল ফোন চুরি হয়ে যায়। চুরির ঘটনায় কিশোরের দিকেই আঙুল তোলেন পরিবারের সদস্যেরা। তার পর থেকেই ওই বাড়ির সঙ্গে কিশোরের সম্পর্ক তিক্ত। চোর হিসাবে গ্রামে তার বদনাম হয়ে গিয়েছিল। সেই থেকে প্রতিশোধ নেওয়ার পরিকল্পনা করে সে। দু’বছর পর সুযোগ পেয়ে ফাঁকা বাড়িতে ঢোকে অভিযুক্ত। প্রৌঢ়ার মুখে প্লাস্টিকের ব্যাগ এবং কাপড় গুঁজে, তাঁর হাত, পা বেঁধে সে নিয়ে যায় নিরিবিলি এলাকায়। ধারালো অস্ত্র দিয়ে মহিলাকে আক্রমণ করে কিশোর। তিনি নিস্তেজ হয়ে পড়লে তাঁকে ধর্ষণ করা হয় বলে অনুমান পুলিশের। মহিলার যৌনাঙ্গেও আঘাতের চিহ্ন মিলেছে। গত ৩০ জানুয়ারি এই খুনের পর ১ ফেব্রুয়ারি কিশোরকে গ্রেফতার করে পুলিশ। সে মহিলার বাড়ি থেকে ১ হাজার টাকা নগদ এবং কিছু গয়নাগাঁটিও হাতিয়ে নিয়েছিল বলে অভিযোগ। তার বিরুদ্ধে ভারতীয় দণ্ডবিধির ৩০২, ৩৭৬, ৩৮০-সহ একাধিক ধারায় মামলা করা হয়েছে।
একাধিক মহিলাকে ধর্ষণের অভিযোগে এক তথ্যপ্রযুক্তি সংস্থার কর্মীকে গ্রেফতার করল পুলিশ। বেঙ্গালুরুর ঘটনা। অভিযোগ, ইনস্টাগ্রামে একাধিক ভুয়ো অ্যাকাউন্ট খুলে মহিলাদের সঙ্গে আলাপ জমাতেন তিনি। এর পর কাউকে চাকরি পাইয়ে দেওয়ার প্রতিশ্রুতি, কারও সঙ্গে নিছক দেখা করার অছিলায় বিভিন্ন জায়গায় দেখা করতেন যুবক। এর পর তাঁদের ধর্ষণ করেন তিনি। একাধিক অভিযোগকারিণীর অভিযোগের ভিত্তিতে অভিযুক্তকে গ্রেফতার করে পুলিশ। পুলিশ সূত্রে খবর, ধৃতের নাম দিল্লী প্রসাদ। বেঙ্গালুরুর কোরামঙ্গলার বাসিন্দা তিনি। পুলিশ সূত্রে খবর, ইনস্টাগ্রামে মেয়ের নাম এবং ছবি দিয়ে একটি অ্যাকাউন্ট চালাতেন অভিযুক্ত। ওই অ্যাকাউন্টে নাম ছিল ‘মনিকা’। অন্য একটি অ্যাকাউন্টের নাম ‘ম্যানেজার’। দু’টি অ্যাকাউন্ট থেকেই দিল্লি প্রসাদের লক্ষ্য ছিল মহিলারা। তরুণী, যুবতী, বিশেষ করে যাঁরা চাকরি খুঁজছেন, তাদের সঙ্গে আলাপ জমাতেন অভিযুক্ত। জানাতেন, তাঁর অনেক পরিচিত। সেখান থেকে চাকরি দিতে পারেন তিনি। অভিযুক্তের কথায় বিশ্বাস করে মহিলারা তাঁর সঙ্গে দেখা করতেন। তাঁদের কোনও একটি হোটেলে দেখা করতে বলা হত। সেখানেই ধর্ষণ করতেন বলে অভিযোগ। এবং পুরো কর্মকাণ্ড তিনি ভিডিয়ো করে রাখতেন। যা দিয়ে নির্যাতিতাদের পরে ব্ল্যাকমেল করা যায়। পুলিশ ভারতীয় দণ্ডবিধির ৩৭৬ ধারা (ধর্ষণ)-সহ আইটি আইনে অভিযুক্তের বিরুদ্ধে মামলা দায়ের করেছে পুলিশ।
"নদিয়ায় নাবালিকার ধর্ষণ-খুনের মামলায় মৃতার মায়ের আদালতে হাজির না-হওয়া নিয়ে এক প্রস্ত নাটক হয়ে গেল শনিবার। এ দিন মৃতার মা তথা এই মামলায় অভিযোগকারীর সাক্ষ্যদানের কথা আগেই জানিয়ে দিয়েছিলেন রানাঘাট আদালতের বিচারক সুতপা সাহা। কিন্তু শুনানির শুরুতেই সিবিআইয়ের আইনজীবী জানান, অভিযোগকারী অসুস্থ, তাই আদালতে সাক্ষ্য দিতে আসতে পারেননি। অভিযুক্ত রঞ্জিত মল্লিকের জামিনের আবেদন করেন তাঁর আইনজীবী। দুই পক্ষের সওয়াল জবাব শোনার পর বিচারক জামিনের আবেদন খারিজ করেন। গত ২১ জানুয়ারি এই মামলায় এক নাবালক-সহ নয় অভিযুক্তের বিরুদ্ধে চার্জ গঠন করা হয়েছিল। এ দিন ছিল প্রথম সাক্ষীর হাজিরার দিন। দুপুর প্রায় ১টা নাগাদ শুনানি শুরু হয়। সাক্ষী না আসায় অভিযুক্তদের আইনজীবীরা প্রশ্ন তোলেন, তাঁর চিকিৎসা সংক্রান্ত নথি সিবিআই আদালতে দাখিল করেনি কেন। এক ধাপ এগিয়ে ওই আইনজীবীদের অন্যতম রাজা বন্দ্যোপাধ্যায় দাবি করেন, ""অভিযোগকারী নির্দিষ্ট সময়ে আদালতে এসেছেন। তিনি আদালত চত্বরেই রয়েছেন। অথচ সিবিআইয়ের আইনজীবী আদালতকে মিথ্যা তথ্য দিয়েছেন।"" এজ্লাসের বাইরে দাঁড়িয়ে অভিযুক্তদের পরিবারের সদস্যেরাও বিচারকের উদ্দেশে একই কথা বলেন। এর পরেই শুনানি থামিয়ে বিচারক আদালতের দায়িত্বে থাকা পুলিশ আধিকারিককে ডেকে অভিযোগকারী আদালত চত্বরে আছেন কি না তা খতিয়ে দেখতে নির্দেশ দেন। কিন্তু তাঁকে আদালত চত্বরে পাওয়া যায়নি। অভিযুক্তদের আর এক আইনজীবী অপূর্ব বিশ্বাস বিচারককে বলেন, “এই মামলায় অন্যতম অভিযুক্ত দীপ্ত গয়ালির জামিনের জন্য কলকাতা হাই কোর্টে আবেদন করা হয়েছে। গত ২ ফেব্রুয়ারি বিচারপতি জয়মাল্য বাগচীর এজলাসে তা উঠেছিল। ওই দিন সিবিআইয়ের পক্ষ থেকে ডিভিশন বেঞ্চকে জানানো হয়েছিল, ৪ ফেব্রুয়ারি নিম্ন আদালতে অভিযোগকারীর সাক্ষ্য দেওয়ার কথা রয়েছে। তাই হাই কোর্টের শুনানি ১৫ দিন পিছিয়ে দেওয়া হোক। অথচ এ দিন অভিযোগকারী সাক্ষী দিলেন না। সিবিআই এই মামলার গতি শ্লথ করতে চাইছে।"" সংশোধনাগার থেকে প্রিজ়ন ভ্যানে ওঠার সময়ে অন্যতম অভিযুক্ত, তৃণমূলের পঞ্চায়েত সদস্য সমরেন্দু গয়ালি দাবি করেন, “সিবিআই বিজেপির দ্বারা প্রভাবিত হচ্ছে। অবসরপ্রাপ্ত কোনও বিচারপতির নজরদারিতে তদন্ত করা হোক।"" সিবিআইয়ের আইনজীবী আদালতে জানান, তাঁদের পক্ষ থেকে আরও একটি ‘সাপ্লিমেন্টারি চার্জশিট’ দেওয়া হবে। মামলার পরবর্তী সাক্ষী হাজিরার দিন ১৫ ও ১৬ ফেব্রুয়ারি ধার্য হয়েছে।"
চার বছরের শিশুকে ধর্ষণ করে খুন। তার পর দেহ জঙ্গলে ফেলে পালানোর ঘটনায় এক ব্যক্তিকে মৃত্যুদণ্ডের সাজা শোনাল গাজ়িয়াবাদের বিশেষ আদালত। ঘটনাটি ঘটে গত বছরের ডিসেম্বরে। জানা গিয়েছে, গত বছরের ১ ডিসেম্বর সোনু গুপ্ত নামে ওই ব্যক্তি একটি চার বছরের শিশুকে অপহরণ করে। তার পর শিশুকে ধর্ষণ করার পর খুন করে। পর দিন শিশুর রক্তাক্ত দেহ পাওয়া যায় সাহিবাবাদ এলাকার জঙ্গলে। ঘটনার তদন্তে পুলিশ ছ’জনের একটি দল গঠন করে। ১৫০টি সিসিটিভি ফুটেজ পরীক্ষা করে দেখা হয়। ঘটনার ছ’দিন পর নন্দগ্রাম থানা এলাকার দীনদয়ালপুরী থেকে ২০ বছরের সোনুকে গ্রেফতার করা হয়। ট্রান্স হিন্ডনের ডিসিপি দীক্ষা শর্মা বলেন, ‘’১৫ দিনের মধ্যে পুলিশ ঘটনার চার্জশিট জমা দেয় আদালতে। তার পরেই বিচারক সোনুর মৃত্যুদণ্ডের নির্দেশ দেন। এই রায় দেওয়ার আগে আদালত মোট ১৬ জন সাক্ষীর বয়ান শুনেছে।’’ একটি কারখানায় শ্রমিকের কাজ করত সোনু। সে কবুল করেছে, ধর্ষণ করার উদ্দেশেই সে শিশুটিকে অপহরণ করেছিল। খুন করার কোনও উদ্দেশ্য ছিল না। কিন্তু শিশুটি চিৎকার করে কাঁদতে শুরু করার পর খুন করে সে।
বাংলাদেশের নাবালিকাকে ধর্ষণের অভিযোগ উঠেছিল মহারাষ্ট্রের এক কনস্টেবলের বিরুদ্ধে। এ বার সাসপেন্ড করা হল সেই কনস্টেবলকে। সাংলি জেলার ঘটনা। সাংলির বিশ্রামবাগ থানায় ওই কনস্টেবলের বিরুদ্ধে ধর্ষণের অভিযোগ দায়ের হয়েছিল। তার পরেই তাঁকে গ্রেফতার করা হয়। স্থানীয় আদালত পুলিশি হেফাজতে পাঠায় তাঁকে। পুলিশ সূত্রে জানা গিয়েছে, অভিযুক্ত কনস্টেবলকে সাসপেন্ড করেছেন সাংলির পুলিশ সুপার বাসবরাজ তেলি। বাংলাদেশ থেকে এসে সাংলিতে এক আত্মীয়ার কাছে থাকত ১৭ বছরের নির্যাতিতা। অভিযোগ, তাকে বেশ কয়েক বার ধর্ষণ করেছেন ওই পুলিশ কনস্টেবল। ধর্ষণেই থামেননি তিনি। নির্যাতিতার থেকে দু’লক্ষ, তাঁর আত্মীয়ার থেকে পাঁচ লক্ষ টাকা নিয়েছিলেন। অভিযোগ, তাঁদের ভয় দেখিয়ে এই টাকা আদায় করেছিলেন কনস্টেবল। হুমকি দিয়েছিলেন, টাকা না দিলে তাঁদের বাড়িতে এসে পুলিশ তল্লাশি চালাবে।
বান্ধবীর শিশুসন্তানকে ধর্ষণ করে খুনের অভিযোগে পুলিশ গ্রেফতার করেছে এক ব্যক্তিকে। ঘটনাটি ঘটেছে কর্নাটকের রাজধানী বেঙ্গালুরুতে। পেশায় একটি পোশাক তৈরির কারখানার কর্মী এক মহিলা বাড়িতে ৩ বছরের সন্তানকে রেখে কাজে যেতেন। সেই সময় সন্তানকে দেখভাল করতেন তাঁর প্রেমিক। কিন্তু প্রেমিকের ভরসায় কাজে যাওয়া যে কত বড় ভুল তা চোখে আঙুল দিয়ে দেখিয়ে দিল একটি ঘটনা। জানা গিয়েছে, ‘সিঙ্গল মাদার’ ওই মহিলার সঙ্গে প্রেমের সম্পর্ক ছিল এক ব্যক্তির। তবে তাঁরা একসঙ্গে থাকতেন না। দিনের বেলায় মহিলার পুরুষবন্ধু মাঝেমাঝেই এসে শিশুসন্তানের দেখভাল করতেন। তা করতে গিয়েই ৩ বছরের শিশুকে ধর্ষণ করে খুন করার অভিযোগ। মহিলার অভিযোগের ভিত্তিতে বেঙ্গালুরু পুলিশ ওই ব্যক্তিকে গ্রেফতার করেছে। তাঁর বিরুদ্ধে সংশ্লিষ্ট ধারায় মামলাও শুরু হয়েছে।
কাঁথির নাবালিকা ধর্ষণ মামলায় তৃণমূলের ছাত্রনেতা শুভদীপ গিরির দু’রকম অবস্থান নিয়ে প্রশ্ন তুলল কলকাতা হাই কোর্ট। প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চের প্রশ্ন, সিঙ্গল বেঞ্চে মামলকারী বলেছিলেন আত্মসমর্পণ করবেন। এখন বলা হচ্ছে, আগাম জামিনের আবেদন করা হয়েছে। দুই জায়াগায় ভিন্ন অবস্থান কেন? হাই কোর্টের পর্যবেক্ষণ, সিঙ্গল বেঞ্চের নির্দেশে কোনও ‘ত্রুটি’ থাকলে পুনর্বিবেচনার আর্জি জানাতে পারতেন শুভদীপ। কিন্তু তিনি তা করেননি।  নাবালিকা ধর্ষণের অভিযোগে শুভদীপকে গ্রেফতার করার নির্দেশ দেয় বিচারপতি রাজাশেখর মান্থার সিঙ্গল বেঞ্চ। সেই নির্দেশকে চ্যালেঞ্জ করে প্রধান বিচারপতির ডিভিশন বেঞ্চে যান কাঁথির ছাত্রনেতা। মঙ্গলবার তাঁর আইনজীবীর বক্তব্য, শুভদীপ এবং নাবালিকা মেয়েটির মধ্যে অনেক দিন ধরেই ভালবাসার সম্পর্ক ছিল। এখন ভিডিয়ো দেখিয়ে হুমকির অভিযোগও ভিত্তিহীন। কারণ, শুভদীপের ফোন পুলিশের কাছে জমা ছিল। তাঁর আইনজীবীর যুক্তি, অভিযুক্তকে গ্রেফতার করার সিদ্ধান্ত তদন্তকারী অফিসারের রয়েছে। এ ক্ষেত্রে তিনি যদি প্রয়োজন মনে করেন গ্রেফতার করবেন। সিঙ্গল বেঞ্চের এতে হস্তক্ষেপ করা উচিত নয়।    এর আগে এই মামলায় পুলিশের ভূমিকায় অসন্তোষ প্রকাশ করেছিলেন বিচারপতি মান্থা। মঙ্গলবার পুলিশ প্রধান বিচারপতির ডিভিশন বেঞ্চে জানায়, এই মামলায় গোপন জবানবন্দি নেওয়া হয়েছে। আদালতের নির্দেশ গ্রেফতারি পরোয়ানা জারি করা হয়। শুভদীপের বিরুদ্ধে সব অভিযোগ খতিয়ে দেখা হচ্ছে। শুনানিতে নাবালিকার নির্যাতিতার আইনজীবীর সওয়াল, নির্যাতিতা আত্মহত্যার চেষ্টা করেছেন। দু’জনের মধ্যে ভালবাসার সম্পর্ক ছিল। গর্ভপাত করাতে বাধ্য করা হয়েছিল। পকসো আইনে অনেক ক্ষমতা রয়েছে। কোনও ব্যক্তির বিরুদ্ধে খুনের অভিযোগ উঠলে পুলিশ গ্রেফতার না করে জিজ্ঞাসাবাদের নোটিস পাঠাবে? মঙ্গলবার এই মামলার শুনানি শেষ হয়েছে। আপাতত রায় ঘোষণা স্থগিত রেখেছে হাই কোর্ট।
সংসার খরচের জন্য প্রতিবেশী এক বৃদ্ধের কাছ থেকে ৫ হাজার টাকা ধার নিয়েছিলেন এক মহিলা। অভিযোগ, সেই অছিলায় মহিলার নাবালিকা মেয়েকে ডেকে নিয়ে গিয়ে ধর্ষণ করেন ওই বৃদ্ধ। কাউকে জানালে খুন করে দেওয়ারও হুমকি দেওয়া হয় বলে অভিযোগ। ঘটনাটি ঘটেছে ছত্তীসগঢ়ের ধমতরীতে। বিষয়টি প্রকাশ্যে আসে দিন কয়েক আগে। নাবালিকা অসুস্থ হয়ে পড়ায় তাঁকে হাসপাতালে ভর্তি করানো হয়। পরীক্ষার পর চিকিৎসকরা জানতে পারেন, নাবালিকা ৩ মাসের অন্তঃসত্ত্বা। ঘটনাটি ২০২২ সালের অক্টোবরের। এ বছরের ২৭ জানুয়ারি বৃদ্ধের বিরুদ্ধে অভিযোগ দায়ের করেন নাবালিকার মা। এর পরই বৃদ্ধকে গ্রেফতার করে পুলিশ। পুলিশ সূত্রে খবর, অভিযুক্তের নাম সুদর্শন নাগরচী। তাঁর কাছ থেকে ৫ হাজার টাকা ধার নিয়েছিলেন পড়শি ওই মহিলা। সেই অছিলায় মহিলার নাবালিকা মেয়েকে ঘরে ডেকে নিয়ে গিয়ে ধর্ষণ করেন বলে অভিযোগ। নাবালিকার মা বিষয়টি জানার পর আপত্তি জানান। কিন্তু মা-মেয়ে দু’জনকেই প্রাণে মেরে ফেলার হুমকি দেন ওই বৃদ্ধ। পুলিশকে নাবালিকার মা জানিয়েছেন, ভয়ে তারা কাউকে কিছু জানাননি। অভিযোগ, এর পরেও প্রায় দিন নাবালিকাকে ধর্ষণ করেন ওই বৃদ্ধ। আর তাতেই অন্তঃসত্ত্বা হয়ে পড়ে নাবালিকা। নাবালিকা হঠাৎ অসুস্থ হয়ে পড়ায় বিষয়টি প্রকাশ্যে আসে। তার পরই বছর ষাটের বৃদ্ধের বিরুদ্ধে অভিযোগ দায়ের করা হয়। তাঁর বিরুদ্ধে ভারতীয় দণ্ডবিধির ২৯৪, ৩২৩, ৫০৬ এবং ৩৭৬(২) ধারায় মামলা রুজু করেছে পুলিশ।
ধর্ষণ ও শ্লীলতাহানির অপরাধে গান্ধীনগর আদালতে দ্বিতীয়বার দোষী সাব্যস্ত হলেন আসারাম বাপু। তাঁর একাধিক শিষ্যার অভিযোগের ভিত্তিতে আদালত এই রায় দেয়। ৮১ বছরের আসারাম এখন জোধপুর জেলে। সেখান থেকে ভিডিয়ো কলের মাধ্যমে শুনানিতে যোগ দিয়েছেন তিনি। মামলার অন্যতম অভিযুক্ত ছিলেন আসারামের স্ত্রী। তিনি অসুস্থ হয়ে সুরতের হাসপাতালে ভর্তি। তাই দায়রা আদালতে উপস্থিত হতে পারেননি। আসারামের মেয়েও সময়মতো পৌঁছতে পারেননি আদালতে। ফলে সাজা ঘোষণার জন্য মঙ্গলবার কিছু ক্ষণ অপেক্ষা করতে হয় বিচারককে।
এক শিষ্যাকে ধর্ষণের মামলায় যাবজ্জীবন খাটছেন জোধপুরের জেলে। এর মধ্যেই অন্য এক শিষ্যাকে ধর্ষণের দায়েও যাবজ্জীবন হল স্বঘোষিত গুরু আসারাম বাপুর। ২০১৩ সালের একটি ধর্ষণের ঘটনায় তাঁকে এই সাজা দিল গুজরাতের গান্ধীনগরের দায়রা আদালত। পাশাপাশি ৫০ হাজার টাকা জরিমানাও করা হয়েছে আসারামকে। ৮১ বছরের আসারাম এখন জোধপুর জেলে। সেখান থেকে ভিডিয়ো কলের মাধ্যমে শুনানিতে যোগ দিয়েছেন তিনি। মামলার অন্যতম অভিযুক্ত ছিলেন আসারামের স্ত্রী। তিনি অসুস্থ হয়ে সুরতের হাসপাতালে ভর্তি। তাই দায়রা আদালতে উপস্থিত হতে পারেননি। আসারামের মেয়েও সময়মতো পৌঁছতে পারেননি আদালতে। ফলে সাজা ঘোষণার জন্য মঙ্গলবার কিছু ক্ষণ অপেক্ষা করতে হয় দায়রা বিচারক ডিকে সোনিকে। সোমবার দায়রা বিচারক ডিকে সোনি ধর্ষণে দোষী সাব্যস্ত করেন আসারামকে। প্রমাণের অভাবে আসারামের স্ত্রী-সহ ৬ জনকে বেকসুর খালাস করে আদালত। আসারামের বিরুদ্ধে আমদাবাদের চাঁদখেরা থানায় এফআইআর দায়ের হয়েছিল। সেই এফআইআরে বলা হয়েছিল, ২০০১ থেকে ২০০৬ সালে ওই শিষ্যাকে একাধিক বার ধর্ষণ করেছিলেন আসারাম। আমদাবাদ শহরের উপকণ্ঠে তাঁরই আশ্রমে থাকতেন নির্যাতিতা। সোমবার সরকারি আইনজীবী বলেন, ‘‘ভারতীয় দণ্ডবিধির ৩৭৬ ২(সি) (ধর্ষণ), ৩৭৭ (অস্বাভাবিক অপরাধ) ধারায় আসারামকে দোষী সাব্যস্ত করা হয়েছে। বেআইনি ভাবে আটকে রাখার অভিযোগেও তিনি দোষী সাব্যস্ত হয়েছেন।’’ ২০১৩ সালের অক্টোবরে আসারাম এবং ৭ জনের বিরুদ্ধে ধর্ষণের মামলা দায়ের করেন সুরতের এক মহিলা। অভিযোগ করেন, তাঁকে জোর করে আটকেও রাখা হয়েছিল আশ্রমে। ২০১৪ সালের জুলাই মাসে চার্জশিট পেশ করে পুলিশ। বিচার চলাকালীন এক অভিযুক্ত মারা গিয়েছেন। এ বার আসারামকে যাবজ্জীবন দিল আদালত। বাকি ৬ জন খালাস পেয়েছেন।
২০ বছরের তরুণীকে গণধর্ষণ করার অভিযোগে দুই দিনমজুর শ্রমিককে গ্রেফতার করল পানভেল থানার পুলিশ। রবিবার ভোররাতে এই ঘটনাটি ঘটে। অভিযোগ, ওই দুই শ্রমিক পানভেল রেললাইনের কাছে একটি পরিত্যক্ত বাড়িতে তরুণীকে ডেকে নিয়ে গিয়ে ধর্ষণ করেন। পানভেল সিটি থানার পুলিশ আধিকারিক বিজয় কাদবনে জানিয়েছেন, ধর্ষিতার কাছ থেকে অভিযোগ পাওয়ার ২৪ ঘণ্টার মধ্যে দুই যুবক অবিনাশ চৌহান এবং সুরজ দেবদেকে গ্রেফতার করা হয়েছে। দুই অভিযুক্ত পানভেলের বাসিন্দা। তাঁদের বিরুদ্ধে গণধর্ষণ এবং অপহরণ-সহ একাধিক ধারায় মামলা করা হয়েছে। পুলিশ জানিয়েছে, নির্যাতিতা পানভেলের বাসিন্দা এবং খোপোলির একটি পানশালায় তিনি কাজ করতেন। ঘটনার দিন কাজ থেকে ফিরে এসে রাতের খাবার খেতে তিনি পানভেল রোডে ওরিয়ন মলের কাছে একটি হোটেলে গিয়েছিলেন। খাবার খেয়ে বাড়ি ফেরার জন্য তিনি অটো আসার অপেক্ষা করছিলেন। পুলিশ আধিকারিক বিজয় বলেন, ‘‘রাতের বেলায় দুই অভিযুক্ত মহিলার কাছে এসে তরুণীকে জানায় যে রাত হয়ে গেছে এবং রাস্তায় তাঁর একা অপেক্ষা করা নিরাপদ নয়। অভিযুক্তরা ওই তরুণীকে বাড়ি ছেড়ে আসার প্রস্তাব দেয়। তারা জানিয়েছিল, তাদের অটো একটু দূরে দাঁড় করানো আছে। নির্যাতিতা তাদের বিশ্বাস করে কিছুটা এগিয়ে যাওয়ার পরই অভিযুক্তরা তরুণীকে রাস্তা থেকে কিছুটা দূরে একটি পরিত্যক্ত বাড়িতে নিয়ে গিয়ে ধর্ষণ করে বলে অভিযোগ জানানো হয়েছে।’’ মহিলার অভিযোগের পর সিসিটিভি ক্যামেরার ফুটেজ থেকে দু’জনকে সনাক্ত করা হয়। পানভেল স্টেশনের কাছে একটি বস্তি এলাকা থেকে পুলিশ দু’জনকেই গ্রেফতার করেছে।
বিয়েবাড়ি থেকে হেঁটে বাড়ি ফেরার পথে তাঁকে অপহরণ করা হয়েছিল। এর পর একটি ক্ষেতে নিয়ে গিয়ে তাঁকে ধর্ষণ করেছেন ২৩ বছরের এক যুবক। সেখান থেকে এক বন্ধুর সঙ্গে মিলে অন্যত্র নিয়ে গিয়ে বার বার ধর্ষণ করেছেন যুবকটি। অসমের পালনঘাট পুলিশ ফাঁড়িতে এই অভিযোগ করেছেন ৭০ বছরের এক বিধবা। তাঁর অভিযোগের ভিত্তিতে পেশায় অটোচালক ওই যুবককে রবিবার গ্রেফতার করেছে পুলিশ। নামপ্রকাশে অনিচ্ছুক পুলিশের এক শীর্ষকর্তা সংবাদমাধ্যমে জানিয়েছেন, অভিযুক্ত অসমের কছাড় জেলায় ভুবনদহর চা বাগান এলাকার বাসিন্দা। ওই যুবকের বিরুদ্ধে বার বার ধর্ষণের অভিযোগ করেছেন এক বৃদ্ধা। তাঁর অভিযোগ, ২৫ জানুয়ারি রাত ৮টা নাগাদ দর্মিখাল এলাকায় বিয়েবাড়ির অনুষ্ঠান থেকে একাই হেঁটে বাড়ি ফিরছিলেন তিনি। পথে তাঁর রাস্তা আটকান এক অটোচালক। এর পর তাঁকে জোর করে টেনে নিয়ে যান একটি ক্ষেতে। সেখানে তাঁকে ধর্ষণ করেন ওই অটোচালক। ধর্ষণের পর ক্ষেত থেকে আরও একটি জায়গায় তাঁকে নিয়ে যাওয়া হয়েছিল। সে সময় ওই অটোচালকের সঙ্গে তাঁর এক বন্ধুও ছিলেন। তাঁকে অটোরিকশা করে অন্য এক জায়গায় নিয়ে গিয়ে বার বার ধর্ষণ করেন ওই যুবক। ঘটনার পরের দিন পুলিশ ফাঁড়িতে গিয়ে ঘটনার বিবরণ দিয়ে অভিযোগ করেন ওই বৃদ্ধা। পুলিশের দাবি, জেরায় নিজের অপরাধের কথা স্বীকার করেছেন অভিযুক্ত। ওই যুবকের বিরুদ্ধে অপহরণ, ধর্ষণ-সহ ভারতীয় দণ্ডবিধির একাধিক ধারায় মামলা রুজু করেছে পুলিশ।
সন্তান ধারণ করতে পারেননি মহিলা। তাই সমস্যা মেটাতে আশ্রমে গিয়েছিলেন তিনি। সেখানে আচার-অনুষ্ঠানের নামে ওই মহিলাকে ধর্ষণ করা হয়েছে বলে অভিযোগ উঠেছে আশ্রমের মালিকের বিরুদ্ধে। ঘটনাটি গুজরাতের পঞ্চমহল জেলার। অভিযুক্তকে গ্রেফতার করা হয়েছে। যদিও এই অভিযোগ অস্বীকার করেছেন তিনি। পুলিশ সূত্রে খবর, নানা সমস্যার সমাধান চেয়ে কৃষ্ণকুমার ত্রিবেদী নামে এক ব্যক্তির আশ্রমে ভিড় জমান বহু মানুষ। গত শুক্রবার ওই আশ্রমে গিয়েছিলেন এক নিঃসন্তান দম্পতি। সন্তান ধারণ করতে পারেননি মহিলা। সেই সমস্যা নিরসনের জন্য ওই আশ্রমে যান তাঁরা। আশ্রমের একটি ঘরের মধ্যে দম্পতিকে বসতে বলেন কৃষ্ণকুমার। সেই সময় আচার-অনুষ্ঠান করছিলেন তিনি। হঠাৎই মহিলার স্বামীকে ঘরের বাইরে যেতে বলেন কৃষ্ণকুমার। সেই মতো ঘরের বাইরে যান মহিলার স্বামী। অভিযোগ, এর পরই ওই মহিলাকে ধর্ষণ করেন কৃষ্ণকুমার। ধর্ষণের কথা কেউ যাতে না জানতে পারেন, সে কথা মহিলাকে বলেন তিনি। কিন্তু ঘটনার কথা স্বামীকে জানান ওই মহিলা।   কৃষ্ণকুমারের বিরুদ্ধে হালোল থানায় অভিযোগ দায়ের করেন তিনি। এই অভিযোগের ভিত্তিতে গ্রেফতার করা হয়েছে অভিযুক্তকে। যদিও কৃষ্ণকুমার দাবি করেছেন, তিনি নির্দোষ। তাঁকে ফাঁসানো হয়েছে। কৃষ্ণকুমার উত্তরপ্রদেশের বাসিন্দা বলে জানতে পেরেছে পুলিশ।
প্রেমিকের সঙ্গে ঘোরাফেরা করার সময় এক কিশোরীকে ঝোপে টেনে নিয়ে গিয়ে গণধর্ষণ করার অভিযোগ উঠল দুই অজ্ঞাতপরিচয় দুষ্কৃতীর বিরুদ্ধে। অভিযোগ, নিজেদের পুলিশ হিসাবে পরিচয় দিয়ে শুক্রবার ভরদুপুরে ওই কিশোরীকে একে একে ধর্ষণ করে দু’জন। ১৭ বছরের ওই কিশোরীর অভিযোগের ভিত্তিতে দুই ‘ভুয়ো’ পুলিশ সাজা দুষ্কৃতীর খোঁজ শুরু করেছে ঠাণে পুলিশ। সংবাদ সংস্থা সূত্রে খবর, শুক্রবার দুপুর দেড়টা নাগাদ ঠাণের ডোম্বিবলী এলাকার ঠাকুরলি খালের কাছে প্রেমিকের সঙ্গে হাঁটতে বেরিয়েছিল ওই কিশোরী। অভিযোগ, খালের কাছে ঘোরাফেরা করার সময় দু’জন অচেনা ব্যক্তি পুলিশের পরিচয় দিয়ে তাঁদের পথ আটকান। এ ভাবে এলাকায় ঘোরাফেরা করতে তাঁদের নিষেধও করেন। এর পর কিশোরীকে একটি ঝোপে টেনে নিয়ে যান। সেখানেই তাকে ধর্ষণ করেন দু’জন। পুলিশের কাছে কিশোরীর দাবি, ঘটনার সময় এক জন তার ভিডিয়োও তুলে রেখেছিলেন। গণধর্ষণের বিষয়ে মুখ বন্ধ না রাখলে ওই ভিডিয়োটি সমাজমাধ্যমে পোস্ট করে দেবেন বলেও হুমকি দেন তাঁরা। বাড়ি ফিরে পরিবারের কাছে ঘটনাটি জানান তিনি। এর পর স্থানীয় বিষ্ণুনগর থানায় গণধর্ষণের অভিযোগ করেন। বিষ্ণুনগর থানার সিনিয়র ইনস্পেক্টর পিএম ভালেরাও বলেন, ‘‘কিশোরীর অভিযোগের ভিত্তিতে দুই অজ্ঞাতপরিচয় দুষ্কৃতীর বিরুদ্ধে ভারতীয় দণ্ডবিধির ৩৭৬(ডি) ধারায় গণধর্ষণ-সহ অন্যান্য ধারাও যুক্ত করা হয়েছে। সেই সঙ্গে পকসো (প্রোটেকশন অফ চিলড্রেন ফ্রম সেক্সুয়াল অফেন্সেস অ্যাক্ট) আইনে মামলা রুজু করা হয়েছে। ওই পলাতক অভিযুক্তদের খোঁজ শুরু করেছে পুলিশ।’’
মাইক টাইসনের বিরুদ্ধে ধর্ষণের অভিযোগ। নব্বইয়ের দশকের শুরুতে একটি নাইটক্লাবে তিনি ধর্ষণ করেছিলেন বলে অভিযোগ এক মহিলার। ভারতীয় মুদ্রায় প্রায় ৪১ কোটি টাকা ক্ষতিপূরণ চেয়েছেন ওই মহিলা। তাঁর অভিযোগ, সেই ঘটনার পর শারীরিক এবং মনসিক ভাবে ক্ষতি হয়েছে তাঁর। দীর্ঘ দিন ধরে এই কষ্ট সহ্য করতে হয়েছে তাঁকে। মহিলা যে অভিযোগটি করেছেন, তাতে ঘটনার কোনও তারিখ উল্লেখ করা নেই। তিনি শুধু জানিয়েছেন নব্বইয়ের দশকের শুরুর দিকে ওই ঘটনা ঘটে। ওই সময়ই ডিজ়াইরি ওয়াশিংটন নামে এক মডেল অভিযোগ করেছিলেন যে, টাইসন তাঁকে ধর্ষণ করেছিলেন। ১৯৯২ সালের ১০ ফেব্রুয়ারি সেই ঘটনা ঘটে। ইন্ডিয়ানাপোলিসের সেই ঘটনায় অভিযুক্ত হয়ে টাইসনকে ৩ বছর জেলে যেতে হয়। অভিযোগকারী মহিলা জানিয়েছেন যে, টাইসনের গাড়িতে উঠেছিলেন তিনি। তারপরেই টাইসন জোর করে তাঁর শরীরে আপত্তিকর ভাবে হাত দেন এবং তাঁকে চুম্বন করার চেষ্টা করেন। মহিলা বলেন, “আমি বার বার তাঁকে নিষেধ করি। কিন্তু ও আমাকে আক্রমণ করেই যাচ্ছিল। তার পর আমার প্যান্ট খুলে ধর্ষণ করে।” সেই মহিলার আইনজীবী ড্যারেন সিলবার্গ বলেন, “আমি শুধু মহিলার কথায় বিশ্বাস করিনি। অনুসন্ধান করে দেখেছি যে, তাঁর অভিযোগের সত্যতা রয়েছে।” অভিযোগকারী মহিলাকে আবার মানসিক ভাবে কঠিন পরিস্থিতির মধ্যে দিয়ে যেতে হবে মনে করায় তিনি নিজের পরিচয় প্রকাশ করতে চাননি। টাইসনের তরফে এখনও পর্যন্ত কোনও কথা বলা হয়নি। ৫৬ বছরের টাইসন ১৯৮৭ থেকে ১৯৯০ সাল পর্যন্ত টানা চ্যাম্পিয়ন হয়েছেন তিনি। তাঁর প্রাক্তন স্ত্রী অভিনেত্রী রবিন গিভেন্স আশির দশকের শেষের দিকে বিবাহবিচ্ছেদ করার সময় জানিয়েছিলেন যে, তাঁর উপর শারীরিক অত্যাচার করতেন টাইসন।
কিশোরী মেয়েকে বার বার ধর্ষণের দায়ে জেলখাটা এক যুবকের সঙ্গেই তার বিয়ে দিল পরিবার। এই অভিযোগে বুধবার কিশোরীর বাবা, ওই যুবক-সহ ৩ জনকে গ্রেফতার করেছে কেরল পুলিশ। পুলিশ সূত্রে খবর, কেরলের তিরুঅনন্তপুরমে এক ১৬ বছরের কিশোরীর বাবা, তার স্বামী-সহ যিনি ওই বিয়ের কাজ করিয়েছিলেন, তাঁকে গ্রেফতার করা হয়েছে। অভিযোগ, বছর দুয়েক আগে মেয়েটিকে বার বার ধর্ষণ করেন ২৩ বছরের ওই যুবকটি। তার জেলও হয়েছিল। তবে ৪ মাস জেলে থাকার পর জামিনে ছাড়া পেয়ে আবার মেয়েটিকে ধর্ষণ করেন তিনি। ১৮ জানুয়ারি ওই যুবকের সঙ্গেই মেয়ের বিয়ে দিয়ে দেন তাঁর বাবা। কিশোরী স্কুলে অনুপস্থিত থাকায় বিয়ের কথা জানাজানি হয়ে যায়। এর পর পুলিশের দ্বারস্থ হন মেয়েটির স্কুলের শিক্ষক-শিক্ষিকারা। এই ঘটনায় পকসো আইনে মামলা রুজু করেছে পুলিশ।
বিশেষভাবে সক্ষম মহিলাকে ডাক্তার দেখানোর নাম করে দোকানে নিয়ে গিয়ে একাধিক বার ধর্ষণের অভিযোগ। ঘটনাটি ঘটেছে দক্ষিণ ২৪ পরগনার কুলতলি থানা এলাকায়। ধর্ষণের অভিযোগে তাপস সাঁপুই নামে এক যুবককে গ্রেফতার করেছে পুলিশ। পুলিশ সূত্রে খবর, বিশেষ ভাবে সক্ষম ওই মহিলার মা, বাবা নেই। থাকেন কুলতলিতে জেঠুর কাছে। জানা গিয়েছে, গত ২৫ ডিসেম্বর পাড়ারই এক মহিলার সঙ্গে চিকিৎসকের কাছে গিয়েছিলেন নির্যাতিতা। ডাক্তারখানার পাশেই অভিযুক্তের দোকান। অভিযোগ, ডাক্তারখানা থেকে মহিলাকে ডেকে দোকানে নিয়ে যান অভিযুক্ত। তার পর জোর করে দোকানে ঢুকিয়ে তাঁকে ধর্ষণ করা হয় বলে অভিযোগ। ভয়ে কাউকে কিছু বলতে পারেননি বিশেষ ভাবে সক্ষম ওই মহিলা। শুক্রবার ঘটনার কথা জানান। তার পরেই পুলিশে অভিযোগ দায়ের করা হয়। তদন্ত শুরু হয়। এসডিপিও অতীশ বিশ্বাস জানিয়েছেন, নির্যাতিতা নিজেই শনিবার রাতে থানায় অভিযোগ দায়ের করেন। সেই ভিত্তিতে তদন্তে নেমে অভিযুক্ত তাপসকে গ্রেফতার করেছে পুলিশ। ধৃতের বিরুদ্ধে পকসো আইনে মামলা হয়েছে। রবিবার তাঁকে বারুইপুর আদালতে তোলা হবে।
এক মানসিক ভারসাম্যহীন মহিলাকে সুলভ শৌচাগারে ঢুকে ধর্ষণের অভিযোগ উঠল তিন নাবালকের বিরুদ্ধে। সেই ভিডিয়ো ভাইরাল হয় সমাজমাধ্যমে। ঘটনাটি ঘটেছে মুম্বইয়ের ঘাটকোপারে। পুলিশ তিন নাবালককেই গ্রেফতার করেছে। পুলিশ সূত্রে খবর, মানসিক ভারসাম্যহীন মহিলা প্রকৃতির ডাকে সাড়া দিয়ে একটি সুলভ শৌচালয়ে গিয়েছিলেন। সেই সময়ে শৌচালয়ের দরজা ভেঙে ঢুকে পড়ে অভিযুক্ত তিন নাবালক। তিন জন মিলে মহিলাকে ধর্ষণ করে বলে অভিযোগ। গোটা ঘটনার ভিডিয়োও তৈরি করা হয়। তার পর তা ছেড়ে দেওয়া হয় সমাজমাধ্যমে। নিগৃহীতার ভাই সেই ভিডিয়ো দেখে বাড়িতে জানান। তার পর শুক্রবার পুলিশে অভিযোগ দায়ের হয়। ধৃত তিন নাবালকদের বিরুদ্ধে পকসো আইনে মামলা দায়ের হয়েছে। গ্রেফতার করে তাদের তিন জনকেই জুভেনাইল জাস্টিস বোর্ডের হাতে তুলে দিয়েছে মুম্বই পুলিশ।
অল্প বয়স। সদ্য কলেজ পাশ করেছেন তিনি। হলিউডে কাজও করছেন। তাঁর অভিনীত ‘প্রিটি বেবি’ বা বিজ্ঞাপনী ছবি হইচই ফেলে দিয়েছে বহু আগেই। খ্যাতি চুড়োয় বসে থাকা হলিউড অভিনেত্রী এ সময়ে তাঁর পরিচিত এক ব্যক্তির হাতে ধর্ষিত হন। বহু বছর আগের সেই রাতের কথা এত দিন গোপন রেখেছিলেন তিনি। সম্প্রতি তাঁকে নিয়ে তৈরি হওয়া এক তথ্যচিত্রে ঘটনার কথা প্রকাশ করলেন ব্রুক শিল্ডস। তথ্যচিত্রটির নাম ‘প্রিটি বেবি: ব্রুক শিল্ডস’। শুক্রবার সানডান্স চলচ্চিত্র উৎসবে প্রিমিয়ার হয়েছে ছবির। সেই ধর্ষকের নাম প্রকাশ করেননি প্রাক্তন সুপারমডেল ব্রুক। তবে জানিয়েছেন, তিনি লোকটিকে চিনতেন। তাঁর সঙ্গে দেখা করেছিলেন। ভেবেছিলেন, নতুন ছবিতে তাঁকে নেওয়ার কথা ভাবছেন এবং সেই সংক্রান্ত কাজ নিয়েই মুখোমুখি বসে কথা বলবেন। ব্রুককে নিয়ে অভিযুক্ত ব্যক্তি তাঁর হোটেলে যান। বলেছিলেন, কাজ হয়ে গেলে ব্রুকের জন্য ট্যাক্সি ডেকে দেবেন। কিন্তু হোটেলের রুমে গিয়ে তিনি বাথরুমে ঢুকে যান। তার পর নগ্ন হয়ে এসে অত্যাচার শুরু করেন। ব্রুক শিল্ডস এখন ৫৭-র প্রৌঢ়া। বহু বছর আগের সে দিনের সেই কথা বলতে গিয়ে বলেন, ‘‘ভয় লাগছিল আমি শ্বাসরোধ হয়েই মরে যাব।’’ আরও বলেন, ‘‘আমি লড়তে পারিনি ওর সঙ্গে। আমি লড়িনি। আমি ভয়ে আড়ষ্ট হয়ে গিয়েছিলাম। ভেবেছিলাম আমার একটা ‘না’-ই যথেষ্ট হবে। তার পর মনে হয়েছিল, আমাকে বেঁচে থাকতে হবে। কোনও মতে ওখান থেকে বেরিয়ে আসতে হবে।’’ ওই ঘটনার পরে ব্রুক তাঁর বন্ধু ও নিরাপত্তা রক্ষী গেভিন ডি বেকার-কে ফোন করে সবটা জানিয়েছিলেন। তিনিই প্রথম বলেছিলেন, ‘‘এটা ধর্ষণ।’’ অভিনেত্রী জানান, সে সময়ে তিনি বিশ্বাস করতে পারছিলেন না, তাঁর সঙ্গে এটা হয়েছে। এই তথ্যচিত্রের আগে পর্যন্ত ব্রুক কোনও দিন জনসমক্ষে আনেননি এই ঘটনার কথা। সাম্প্রতিক কালে ‘#মিটু’ আন্দোলনের প্রতিধ্বনি শুনতে পাওয়া গিয়েছে গোটা বিশ্বে। কর্মক্ষেত্রে যৌন হেনস্থার কথা প্রকাশ করেছেন হাজারো মহিলা। বাদ পড়েনি হলিউডও। ব্রুক শিল্ডসের জীবন-কাহিনি একটি অনলাইন প্ল্যাটফর্মে মুক্তি পাবে শীঘ্রই। সেখানে এ বারে সরব ‘ব্লু লেগুন’-এর অভিনেত্রী। ব্রুকের জীবন চিরকালই বহুচর্চিত ও বহু-বিতর্কিত। আশির দশকে তাঁর সাহসী অভিনয়, নুড মডেলিং হইচই ফেলে দিয়েছিল। খুব অল্প বয়সে অভিনয় ও মডেলিং শুরু করেছিলেন ব্রুক। মাত্র ১০ বছর বয়সে তাঁর নুড ফোটোশুট চমকে দিয়েছিল দুনিয়াকে। ১১ বছর বয়সে অভিনয় করেছিলেন ‘প্রিটি বেবি’ ছবিতে। তাতে তিনি ছিলেন এক শিশু-যৌনকর্মীর ভূমিকায়। কিশোরী ব্রুকের সাক্ষাৎকারগুলি পর্যন্ত ছিলযৌনতায় ভরা। তাঁর থেকে বয়সে বহু বড় পুরুষ সঞ্চালক কোনও দ্বিধা না রেখে প্রশ্ন করে গিয়েছেন ‘ব্লু লেগুন’ কিংবা ‘এন্ডলেস লাভ’ ছবির চরিত্র নিয়ে। জবাব দিতে হয়েছে ব্রুককে। এক বার স্কিনটাইট জিন্সের বিজ্ঞাপন নিয়ে হইচই পড়ে যায়। তাতে উন্মুক্ত পোশাকে ব্রুকের সংলাপ ছিল, ‘‘ডু ইউ নো হোয়াট কামস বিটউইন মি অ্যান্ড মাই কেলভিনস? নাথিং।’’ বিজ্ঞাপনটি নিষিদ্ধ ঘোষণা করা হয়েছিল। কিশোর বয়সে এত খ্যাতি পাওয়ার পরে প্রিন্সটন বিশ্ববিদ্যালয়ে স্নাতকস্তরের পড়াশোনা করতে গিয়েছিলেন ব্রুক। গ্র্যাজুয়েশনের পরে ছবিতে আর কাজ পাচ্ছিলেন না। সেই সময়ে ওই ধর্ষকের সঙ্গে সাক্ষাৎ হয়েছিল তাঁর। সানডান্স চলচ্চিত্র উৎসবে বেশ প্রশংসা কুড়িয়েছে তথ্যচিত্রটি। তাতে দেখা গিয়েছে ব্রুককে ঘিরে মিডিয়ার উন্মাদনা, তাঁর মায়ের মদে আসক্তি, টেনিস তারকা আন্দ্রে আগাসির সঙ্গে বিয়ে। ব্রুক বলেন, ‘‘এই ইন্ডাস্ট্রি তোমাকে থামিয়ে দিতে চাইবে। কিন্তু আমি কোনও দিন ফুরোতে চাইনি।’’                                                            
১৬ বছরের ছাত্রীকে অপহরণ করে ধর্ষণের অপরাধে এক মাদ্রাসা শিক্ষককে যাবজ্জীবন কারাদণ্ডের নির্দেশ দিল পকসো আদালত। রাজস্থানের ঝালওয়ারের ওই আদালত সাজা ঘোষণা করে জানিয়েছে, দোষী শিক্ষকের এই কাণ্ড শিক্ষকতার পেশাকেই ছোট করেছে। লজ্জার মুখে ঠেলে দিয়েছে। দোষীকে ২ লক্ষ ১০ হাজার টাকা জরিমানাও করেছে আদালত। দোষীর নাম আখলাখ খান। বাড়ি রতলাই থানায়। সরকারি আইনজীবী লালচাঁদ মিনা জানান, আখলাখের বাড়িতে উর্দু শিখতে আসত নির্যাতিতা কিশোরী। ২০১৯ সালের ২৩ জানুয়ারি থানায় একটি অভিযোগ করেন কিশোরীর বাবা। তিনি জানান, আগের দিন, ২২ জানুয়ারি আখলাখের কাছে পড়তে গিয়েছিল মেয়ে। তার পর আর বাড়ি ফেরেনি। আখালখেরও খোঁজ মেলেনি। পুলিশ অভিযোগের ভিত্তিতে মামলা দায়ের করে। কিশোরীর খোঁজ শুরু হয়। পুলিশ সূত্রে জানা গিয়েছে, কামখেড়ায় আটকে রাখা হয়েছিল কিশোরীকে। ২০১৯ সালের ১৪ ফেব্রুয়ারি সেখান থেকে পালিয়ে থানায় অভিযোগ জানায় কিশোরী। কিশোরীর অভিযোগের ভিত্তিতে ভারতীয় দণ্ডবিধি এবং পকসো ধারায় ধর্ষণের মামলা দায়ের করে পুলিশ। ২০১৯ সালের ৭ মার্চ আখলাখকে গ্রেফতার করে পুলিশ। পকসো আদালতের বিশেষ বিচারক মহাবীর প্রসাদ গুপ্ত দোষী সাব্যস্ত করেন আখলাখকে। তাঁকে যাবজ্জীবন কারাদণ্ডের সাজা দিয়েছেন তিনি। বিচারকের পর্যবেক্ষণ, আখলাখের অপরাধ শিক্ষকতার পেশাকে ছোট করেছে।
তিন ছোট প্রতিবেশী দেশ নেপাল, ভুটান, তাইল্যান্ড অবধি বৈবাহিক ধর্ষণকে আইনি অপরাধের আওতায় এনে ফেলল, ভারত শুধু অক্ষম অজুহাতে বন্দি রইল। দেশ জুড়ে দীর্ঘকাল ধরে নারীবাদী স্বেচ্ছাসেবী সংগঠনগুলির দাবি, দিল্লি হাই কোর্টে এই বিষয়ে দ্বিধাবিভক্ত রায়, কর্নাটক হাই কোর্টে একটি রায়ের বিরুদ্ধে মামলা, সব মিলিয়ে সুপ্রিম কোর্ট বিষয়টিকে বিচারতালিকায় আনতে বাধ্য হয়েছিল। এ দিকে সলিসিটর জেনারেল সম্প্রতি আদালতকে জানিয়েছেন, আইনি বৃত্তের বাইরে বিষয়টির বৃহত্তর সামাজিক প্রভাব বিরাট, তাই বিষয়টি সংবেদনশীল। রাজ্যগুলির কাছে মতামত জানতে চেয়েছে কেন্দ্র। জানা যাচ্ছে, আগামী ১৫ ফেব্রুয়ারি কেন্দ্রকে হলফনামা জমা দিতে হবে। প্রসঙ্গত, ২০১৭ সালে সরকার জানিয়েছিল, বৈবাহিক ধর্ষণকে আইনি অপরাধের আওতায় আনা যাবে না, তা হলে বিবাহপ্রথার পবিত্র নৈতিকতায় আঘাত আসবে। কিন্তু ওই বছরেই অক্টোবর মাসে সুপ্রিম কোর্ট একটি রায়ে সময়ের সঙ্গে তাল মিলিয়ে বৈবাহিক ধর্ষণের সংজ্ঞাটিকে কিঞ্চিৎ বদল করে। ভারতীয় দণ্ডবিধির ৩৭৫ ধারায় ১৫ বছর বয়সের নীচে স্ত্রীর অসম্মতিতে সহবাস ধর্ষণ বলে গণ্য। সুপ্রিম কোর্ট এই বয়সটিকে বাড়িয়ে ১৮ করে দেয়। পরের বছর দিল্লি সরকারও আদালতকে জানায়, বৈবাহিক ধর্ষণ ইতিমধ্যেই আইনে নিষ্ঠুরতা হিসেবে পরিগণিত। গত বছর জানুয়ারি মাসে দিল্লি হাই কোর্টে এ বিষয়ে আইনি প্রতর্ক শুরু। কেন্দ্র আগের ‘পারিবারিক নৈতিকতা’র অবস্থান থেকে ১৮০ ডিগ্রি ঘুরে হাই কোর্টকে জানায়, ২০১৭ সালের ওই বক্তব্য প্রত্যাহার করে দাম্পত্য ধর্ষণকে আইনি অপরাধ হিসেবে গণ্য করার জন্য তারা ইতিমধ্যেই বিভিন্ন রাজ্য সরকার ও কেন্দ্রশাসিত অঞ্চলের মতামত চেয়েছে। অতঃপর ১১ মে হাই কোর্টের বিভক্ত রায়। এক বিচারপতি বিষয়টিকে অপরাধ বলেন, অন্য জন নাকচ করেন। সব মিলিয়ে পরিস্থিতি যে রকম, তাতে এ বার যে সুপ্রিম কোর্ট ফেব্রুয়ারি মাসের সময়সীমা বেঁধে দিয়েছে, তাকে বিশেষ স্বাগত জানাতে হয়। বাস্তবিক, সময় নষ্ট, গয়ংগচ্ছ মনোভাব, অকারণ ও দীর্ঘসূত্রতার এই কুনাট্য আর কত দিন? এমনিতে এ দেশের বহু নারী-অধিকার বিষয়ক আইন ইতিমধ্যে সংস্কারের পথে। গত সেপ্টেম্বরেই সুপ্রিম কোর্ট গর্ভপাত সংক্রান্ত একটি রায়ে জানিয়েছে, ২৪ সপ্তাহের মধ্যে সুস্থ ও ঝুঁকিহীন ভাবে গর্ভপাত করানো যাবে। তা হলে দাম্পত্য ধর্ষণ নিয়ে এত দোলাচল কেন? ইতিমধ্যে বিশ্ব জুড়ে বিভিন্ন দেশ দাম্পত্যে নারীর শরীরী অধিকারকে মেনে নিয়েছে। ইংল্যান্ড, অস্ট্রেলিয়া ইত্যাদি ১০৪টি দেশে এখন দাম্পত্য ধর্ষণ নিয়ে মামলা করা যায়। এ দিেক এ দেশের আইনপ্রণেতারা এ নিয়ে কথা উঠলেই আইনের বাইরে ‘বৃহত্তর সামাজিক প্রভাব’ নিয়ে ভাবছেন। বস্তুত, ‘সামাজিক প্রভাব’-এর কথা ভাবলে তো এ দেশে সতীদাহ বা বাল্যবিবাহ রোধ, বিবাহবিচ্ছেদ কোনও আইনই আনা যেত না। ভারতীয় সংবিধান নারী-পুরুষ নির্বিশেষে সকলের সমান অধিকারে বিশ্বাসী। বিশেষত কারও উপর নির্যাতনের ক্ষেত্রে যদি তিনি আইনি সহায়তা না চাইতে পারেন, তবে ব্যক্তির অধিকার কী ভাবে ভারতীয় গণতন্ত্রে নিশ্চিত হবে? অবশ্য কেন্দ্রের শাসকরা যদি মনুসংহিতার ঢঙে নারীকে স্বামীর সম্পত্তি ভাবেন, তা হলে অন্য কথা!
২০১৭ সালে এক নাবালিকাকে ধর্ষণ করেছিলেন উত্তরপ্রদেশের উন্নাওয়ের তৎকালীন বিজেপি বিধায়ক কুলদীপ সেঙ্গার। পরে নির্যাতিতার বাবাকে খুনের ঘটনারও মূল চক্রী ছিলেন তিনি। যাবজ্জীবন জেলের সাজাপ্রাপ্ত সেই কুলদীপ সিংহ সেঙ্গারকে ইলাহাবাদ হাই কোর্টের অনুমোদনে প্যারোলে মুক্তি দিতে চলেছে যোগী আদিত্যনাথের সরকার। উত্তরপ্রদেশ সরকারের কাছে সেঙ্গার তাঁর মেয়ের বিয়েতে যোগ দেওয়ার জন্য প্যারোলে মুক্তি চেয়েছিলেন। সরকারের সুপারিশে হাই কোর্ট সেই আর্জি মঞ্জুর করে ১৫ দিনের জন্য (২৭ জানুয়ারি থেকে ১০ ফেব্রুয়ারি) তাঁকে প্যারোলে মুক্তি দেওয়ার কথা বলেছে। ঘটনার প্রতিবাদে রাষ্ট্রপতি দ্রৌপদী মুর্মু, প্রধানমন্ত্রী নরেন্দ্র মোদী, কেন্দ্রীয় স্বরাষ্ট্রমন্ত্রী অমিত শাহ এবং উত্তরপ্রদেশের মুখ্যমন্ত্রী আদিত্যনাথকে চিঠি দিয়েছেন নির্যাতিতা তরুণী। সেই সঙ্গে একটি ভিডিয়ো সমাজমাধ্যমে পোস্ট করেছেন তিনি। তাতে অবিলম্বে সেঙ্গারের মুক্তির সিদ্ধান্ত প্রত্যাহারের দাবি তোলা হয়েছে। নির্যাতিতার দাবি, যত দিন বিজেপির প্রাক্তন বিধায়ক জেলের বাইরে থাকবেন, তত দিন তাঁর এবং ওই মামলার সাক্ষীদের জীবনের ঝুঁকি থাকবে। ২০১৮-র এপ্রিলের গোড়ায় বিজেপির তৎকালীন বিধায়ক সেঙ্গারের বিরুদ্ধে ধর্ষণের অভিযোগ তুলে নির্যাতিতা যখন অনশনের হুমকি দেন, বিষয়টি তখন প্রকাশ্যে আসে। তার পরের দিনই নির্যাতিতার বাবাকে প্রচণ্ড মারধরের অভিযোগ ওঠে সেঙ্গার এবং তাঁর ভাই অতুলের বিরুদ্ধে। নির্যাতিতাকে থানায় নিয়ে যায় অতুল ও তার সঙ্গীরা। পুলিশ নির্যাতিতার বাবার বিরুদ্ধে অস্ত্র আইনে মামলা দেয়। পরে পুলিশি হেফাজতে মারা যান নির্যাতিতার বাবা। ধর্ষণ এবং অনিচ্ছাকৃত খুনের মামলায় সেঙ্গার দোষী সাব্যস্ত হন।
জম্মু-কাশ্মীরে ‘ভারত জোড়ো যাত্রা’ প্রবেশ করার আগেই বড় ধাক্কা কংগ্রেসে। টুইট করে দল ছাড়লেন জম্মু-কাশ্মীরে কংগ্রেসের মুখপাত্র দীপিকা পুষ্কর নাথ। দীপিকার অভিযোগ, কাঠুয়া ধর্ষণকাণ্ডে খোলাখুলি ধর্ষকদের সমর্থন জানানো নেতা তথা জম্মু-কাশ্মীরের প্রাক্তন মন্ত্রী চৌধুরী লাল সিংহকে ‘ভারত জোড়ো যাত্রা’য় হাঁটতে দেখা যাবে। তাই আদর্শগত কারণেই তাঁর সঙ্গে এক মঞ্চে থাকা দীপিকার পক্ষে সম্ভব নয়। লাল সিংহকে কাঠুয়া ধর্ষণকাণ্ডে অভিযুক্তদের সমর্থক হিসাবে দাবি করে দীপিকা লিখেছেন, ‘‘এর পর আর ইস্তফা দেওয়া ছাড়া আমার কাছে কোনও উপায় থাকে না।’’ তাঁর দাবি, আদর্শগত কারণেই তাঁর লাল সিংহের সঙ্গে একই মঞ্চে থাকা সম্ভব নয়। দীপিকার দাবি, লাল সিংহের অন্তর্ভুক্তি ভারত জোড়ো যাত্রারও পরিপন্থী। প্রসঙ্গত, মানবাধিকার বিষয়ে মামলা লড়েন দীপিকা। কাঠুয়ার নির্যাতিতাকে সুবিচার পাইয়ে দেওয়ার প্রক্রিয়ার একেবারে প্রথম সারিতেই তাঁকে দেখা যেত। এমনকি, প্রাথমিক পর্যায়ে নির্যাতিতার পরিবারের হয়ে আদালতে সওয়াল করেছিলেন এই দীপিকাই। In view of Ch.Lal Singh's proposal of joining @bharatjodo  & @INCJammuKashmir allowing the same, I am left with no other option but to resign from @INCIndia Lal Singh was responsible in sabotaging the Kathua rape case in 2018 by brazenly defending rapists. ২০১৮-য় কাঠুয়ায় ৮ বছরের শিশুকে ধর্ষণ করে খুন করার ঘটনা ঘটে। ঘটনায় দেশে তোলপাড় পড়ে যায়। সেই সময় বিজেপি-পিডিপি সরকারে মন্ত্রী লাল সিংহ। তিনি প্রকাশ্যেই অভিযুক্তদের সমর্থন জানান। নিন্দার ঝড় ওঠে। চাপের মুখে মন্ত্রীপদ থেকে ইস্তফা দিতে হয় লাল সিংহকে। দু’বারের সাংসদ এবং তিন বারের বিধায়ক লাল সিংহ কংগ্রেস ছেড়েছিলেন ২০১৪-য়। যোগ দিয়েছিলেন বিজেপিতে। কিন্তু মন্ত্রিত্ব যাওয়ার পর ২০১৯-য়ে বিজেপিও ছাড়েন তিনি। তৈরি করেন নিজের দল ডোগরা স্বাভিমান সংগঠন পার্টি (ডিএসএসপি)। আগামী শুক্রবার ‘ভারত জোড়ো যাত্রা’ নিয়ে জম্মু-কাশ্মীরে প্রবেশ করবেন রাহুল গান্ধী। কংগ্রেস নেতৃত্বের পাশাপাশি যাত্রায় যোগ দেওয়ার কথা উপত্যকার অন্যান্য বিভিন্ন দল ও সংগঠনের নেতৃত্বের। ন্যাশনাল কনফারেন্সের ফারুখ আবদুল্লা, ওমর আবদুল্লা, পিডিপির মেহবুবা মুফতি, সিপিএম নেতা এম ওয়াই তারিগামির পা মেলানোর কথা কংগ্রেসের ভারত জোড়ো যাত্রায়। কিন্তু তার আগেই জম্মু-কাশ্মীরের মুখপাত্রের দল ছাড়ায় চাপ বাড়ল কংগ্রেসের।
বাড়িতে ঢুকে ন’বছরের মেয়েকে যৌন হেনস্থা। বাধা দিতে গেলে গণধর্ষণ করল দুই কিশোর। এখানেই থামেনি। পুলিশ জানিয়েছে, গোটা ঘটনার ভিডিয়ো করে তারা। তা দেখিয়ে চলে ব্ল্যাকমেল। অভিযুক্তেরা মেয়েটির প্রতিবেশী। উত্তরপ্রদেশের মথুরার ঘটনা। হাইওয়ে থানার স্টেশন হাউস অফিসার ছোটে লাল জানিয়েছেন, নির্যাতিতার আত্মীয় অভিযোগ করেছে। তাঁর ভিত্তিতেই এফআইআর দায়ের হয়েছে। মেয়েটিকে মেডিক্যাল পরীক্ষার জন্য পাঠানো হয়েছে। মেয়েটির এক আত্মীয় জানিয়েছেন, শনিবার সন্ধ্যাবেলা একা বাড়িতে ছিল সে। পরিবারের সকলে বাইরে গিয়েছিলেন। তখনই বাড়িতে ঢুকে পড়ে পড়শি দুই কিশোর। চলে যৌন হেনস্থা। মেয়েটি প্রতিবাদ করলে তাকে ধর্ষণ করে দু’জন। সেই ধর্ষণের ভিডিয়ো তুলে রাখে। থানায় দায়ের করা অভিযোগ থেকে জানা গিয়েছে, গোটা ঘটনার ভিডিয়ো করে দুই কিশোর। হুমকি দেয়, মেয়েটি কাউকে কিছু বললে তারা ভিডিয়ো সমাজমাধ্যমে পোস্ট করবে। সেই ভয়েই চুপ করে ছিল সে। পরে পরিবার বিষয়টি জানতে পেরে থানায় জানান মেয়েটির আত্মীয়।
দিঘার হোটেলে নিয়ে গিয়ে কলেজ ছাত্রীকে ধর্ষণের অভিযোগ উঠল তৃণমূলের এক ছাত্রনেতার বিরুদ্ধে। ঘটনা প্রকাশ্যে আনলে, ছাত্রীর আপত্তিকর ছবি সমাজমাধ্যমে ছড়ানোর হুমকি দেওয়ারও অভিযোগ উঠেছে পূর্ব মেদিনীপুরের কাঁথি শহরের ওই ছাত্রনেতার বিরুদ্ধে। এই ঘটনায় ইতিমধ্যেই ওই নেতার বিরুদ্ধে কাঁথি মহিলা থানায় লিখিত অভিযোগ দায়ের করেছেন কলেজপড়ুয়ার মা। তার ভিত্তিতে তদন্ত শুরু করেছে পুলিশ। এ প্রসঙ্গে পূর্ব মেদিনীপুরের পুলিশ সুপার অমরনাথ কে বলেন, ‘‘আমরা অভিযোগ পেয়েছি। অভিযোগের ভিত্তিতে প্রতিটি বিষয় তদন্ত করে দেখছি।’’ কলেজছাত্রীর পরিবারের অভিযোগ, প্রলোভন দেখিয়ে মেয়েকে দিঘায় হোটেলে নিয়ে গিয়ে ধর্ষণ করা হয়েছে। ধর্ষণের ঘটনা প্রকাশ্যে আনলে মিলেছে আপত্তিকর ছবি ফাঁস করে দেওয়ার হুমকি। লাগাতার তা চলতে থাকায় মানসিক ভাবে বিধ্বস্ত মেয়ে আত্মহত্যারও চেষ্টা করেন বলেন দাবি পরিবারের। ছাত্রীর বাবা বলেন, ‘‘দিঘার হোটেলে নিয়ে গিয়ে আমার মেয়েকে ধর্ষণ করা হয়েছে। পরবর্তী কালে আমার মেয়ে আত্মহত্যারও চেষ্টা করে। অভিযুক্তের কঠোরতম শাস্তি চাই।’’ স্থানীয় সূত্রেও দাবি, অভিযুক্ত ছাত্রনেতা কাঁথি শহরে তৃণমূল ছাত্র পরিষদের গুরুত্বপূর্ণ পদেও রয়েছেন। এমন অভিযোগ ওঠার পরেই ওই ছাত্রনেতার সঙ্গে যোগাযোগ করার চেষ্টা হলেও তা সম্ভব হয়নি। তবে তাঁর ঘনিষ্ঠমহলের দাবি, তাঁকে পরিকল্পিত ভাবে ফাঁসানোর চেষ্টা করা হয়েছে।
এককালে জিলিপি বিক্রি করতেন। পরে হন স্বঘোষিত গুরু। এখানেই শেষ নয়। অভিযোগ, অন্তত ১০০ জন মহিলাকে ধর্ষণ করেছেন তিনি। ধর্ষণের ভিডিয়োও করেছেন। আদালতের রায়ে দোষী সাব্যস্ত সেই ‘জিলিপি বাবা’ ওরফে বিল্লু ওরফে অমরবীর। — ফাইল ছবি।
বিহারের সিনিয়র আইএএস আধিকারিক সঞ্জীব হংস এবং প্রাক্তন আরজেডি বিধায়ক গুলাব যাদবের বিরুদ্ধে বন্দুক ঠেকিয়ে এক আইনজীবীকে গণধর্ষণের অভিযোগে এফআইআর দায়ের হল। অভিযোগ, মুখ খুললেই গুলি করে মেরে ফেলা হবে, এই ভয় দেখিয়ে আইনজীবীকে গণধর্ষণ করেন ওই দু’জন। গত মঙ্গলবার বিহার ক্যাডারের আইএএস আধিকারিক তথা রাজ্যের বিদ্যুৎ দফতরের প্রিন্সিপাল সেক্রেটারি সঞ্জীব এবং প্রাক্তন আরজেডি বিধায়ক গুলাবের বিরুদ্ধে পটনার একটি থানায় এফআইআর দায়ের হয়। এর আগে এই অভিযোগে এফআইআর নিতে আপত্তি করে পটনার মহিলা থানা। তার বিরুদ্ধে আদালতে আবেদন করেন অভিযোগকারিণী। আদালতের হস্তক্ষেপে মঙ্গলবার দায়ের হয় এফআইআর। প্রসঙ্গত, গত বছর মার্চে দলবিরোধী কার্যকলাপের অভিযোগে আরজে়ডি ৬ বছরের জন্য গুলাবকে সাসপেন্ড করে। নিগৃহীতা আইনজীবীর অভিযোগ, ২০১৬-য় এক সিনিয়র আইনজীবীর কাছে গিয়েছিলেন তিনি। সেখানেই তৎকালীন বিধায়ক গুলাবের সঙ্গে তাঁর পরিচয়। এর পর আইনজীবীকে রাজ্য মহিলা কমিশনের সদস্য করে দেওয়ার প্রতিশ্রুতি দিয়ে, আবার বন্দুক দেখিয়ে তাঁকে একাধিক বার ধর্ষণ করেন গুলাব। ২০১৭-য় পুণেতে গুলাবই ওই আইনজীবীর সঙ্গে পরিচয় করিয়ে দেন সঞ্জীবের। অভিযোগ, সেখানে মহিলাকে মাদক খাইয়ে বেহুঁশ করে আবার দু’জন মিলে গণধর্ষণ করেন। নিগৃহীতার আরও অভিযোগ, সেই ঘটনার ভিডিয়ো বানিয়ে তা প্রকাশ্যে ছড়িয়ে দেওয়ার হুমকি দিয়ে বার বার দু’জন মিলে তাঁকে গণধর্ষণ করতেন। এ কথা পাঁচকান করলে গুলি করে তাঁকে খুন করারও হুমকি দেওয়া হয়েছিল। সেই অভিযোগ জানাতেই পটনার মহিলা থানায় গিয়েছিলেন নির্যাতিতা। কিন্তু এফআইআর নেওয়া হয়নি বলে অভিযোগ। তার পর হাই কোর্টের হস্তক্ষেপে এফআইআর দায়ের হয়।
৪৯ বছরের এক মহিলাকে গণধর্ষণের অভিযোগ উঠল। অভিযু্ক্ত তিন জনের মধ্যে এক জন নির্যাতিতার পরিচিত বলে দাবি। পুলিশ সূত্রে জানা গিয়েছে, ওই মহিলা মুম্বইয়ের ভিল পার্লেতে থাকেন। সেখান থেকে আমদাবাদ নিয়ে গিয়ে ধর্ষণ করা হয়েছে তাঁকে। দুই অভিযুক্তকে গ্রেফতার করা হয়েছে। ফেরার এক জন। তাঁর খোঁজ চালাচ্ছে পুলিশ। পুলিশ জানিয়েছে গ্রেফতার হওয়া দুই অভিযুক্তের নাম লালাসাহেব সুখবন্ত যাদব এবং শশাঙ্ক সঞ্জয় সাওয়ান্ত। পুলিশ সূত্রে জানা গিয়েছে, মুম্বইতে ভিল পার্লেতে স্বামী এবং সন্তানদের নিয়ে থাকেন ওই মহিলা। জুহুতে তাঁর দু’টি পার্লার ছিল। অতিমারির কারণে লকডাউনের সময় ক্ষতির মুখে পড়ে ব্যবসা। তাই দু’টি পার্লারই বন্ধ করে দেন মহিলা। অভিযুক্ত লালাসাহেব কান্দিভলির বাসিন্দা। গত ২৫ বছর ধরে নির্যাতিতার সঙ্গে বন্ধুত্ব রয়েছে তাঁর। পুলিশ জানিয়েছে, গত ৬ জানুয়ারি মহিলার বাড়িতে এসেছিলেন লালাসাহেব। উদ্দেশ্য ছিল তাস খেলা। খেলার মাঝেই মহিলাকে নিয়ে আমদাবাদ রওনা হন লালাসাহেব। সঙ্গে নেন দুই বন্ধুকে। অভিযোগ, সেখানে গিয়ে জুয়া খেলবেন বলে নির্যাতিতাকে জানিয়েছিলেন লালাসাহেব। আমদাবাদের একটি ফ্ল্যাটে চার জন জুয়া খেলতে বসেন। গভীর রাত পর্যন্ত চলে খেলা। সঙ্গে মদ্যপান। এক পুলিশ আধিকারিক বলেন, ‘‘আমদাবাদে সারা রাত ওই মহিলাকে যৌন হেনস্থা করা হয়য়। পরের দিন, ৭ জানুয়ারি তাঁরা সকলে মুম্বইতে ফিরে আসেন।’’ মুম্বইতে ফিরে স্বামীকে সব কথা জানান মহিলা। এর পর দু’জনে ভিল পার্লে থানায় গিয়ে লিখিত অভিযোগ দায়ের করেন। তাঁদের অভিযোগের ভিত্তিতে এফআইআর দায়ের করেছে পুলিশ। তদন্তে নেমে দুই অভিযুক্তকে গ্রেফতার করেছে। সোমবার দু’জনকে স্থানীয় আদালতে হাজির করানো হয়। বিচারক পুলিশি হেফাজতে পাঠিয়েছে তাঁদের। তৃতীয় জনের খোঁজ চলছে। A 49-year-old woman, resident of Mumbai's Vile Parle, was gang-raped by her friends in Ahmedabad. Two accused were arrested out of whom accused Lalsaheb knew the lady. Efforts underway to nab those absconding: Mumbai Police
ছিলেন পেশাদার ক্রীড়াবিদ, সেখান থেকে স্বঘোষিত নারীবিদ্বেষী গুরু। রোমানিয়ার ধনকুবের অ্যান্ড্রু টেটকে নিয়ে বিতর্ক ছিল বহু দিন ধরেই। প্রকাশ্যে বার বার কটু কথা বলেও কী ভাবে পার পেয়ে যান টেট, তা নিয়ে প্রশ্ন ছিল অনেকের মনেই। ২৯ ডিসেম্বর ধর্ষণ ও নারী পাচারের মতো মারাত্মক অভিযোগে বুখারেস্ট থেকে গ্রেফতার হন তিনি। 
৫ বছরের নাবালিকাকে ধর্ষণের অভিযোগে দক্ষিণ মুম্বইয়ে গ্রেফতার এক কিশোর। শনিবার রাতে বছর পনেরোর ওই কিশোরকে পালঘর জেলার নালাসোপারা থেকে গ্রেফতার করা হয়েছে।  পুলিশ সূত্রে খবর, শনিবার বিকেলে স্কুল চত্বরে ওই নাবালিকাকে ধর্ষণ করে অভিযুক্ত কিশোর। তার পর সেখান থেকে পালিয়ে যায় সে। কিশোরী কোনও ক্রমে স্কুল থেকে বাড়ি পৌঁছে গোটা ঘটনা জানানোর পরেই অভিযোগ দায়ের করে পরিবার। নাবালিকার অভিযোগের ভিত্তিতে মামলা দায়ের করে তদন্তে নামে পুলিশ। খতিয়ে দেখা হয় সিসিটিভি ফুটেজ। তার পরেই কিশোরের খোঁজে বান্দ্রা, চেম্বুর, নাগপাড়া এলাকায় তল্লাশি চালানো হয়। মুম্বইয়ের এক পুলিশ আধিকারিক জানান, তল্লাশি অভিযানেই নালাসোপারা থেকে অভিযুক্ত কিশোরকে গ্রেফতার করা হয়েছে। তার বিরুদ্ধে পকসো-সহ ভারতীয় দণ্ডবিধির একাধিক ধারায় মামলা রুজু করা হয়েছে।
ধর্ষকের মাকে লক্ষ্য করে গুলি চালানোর অভিযোগ উঠল ১৬ বছর বয়সি এক কিশোরীর বিরুদ্ধে। তাকে গ্রেফতার করেছে পুলিশ। তার গুলিতে গুরুতর জখম হয়েছেন বছর পঞ্চাশের মহিলা। ঘটনাটি দিল্লির ভজনপুরা এলাকার। সেখানে একটি মুদির দোকান চালান আক্রান্ত মহিলা। অভিযোগ, শনিবার বিকেল সাড়ে ৫টা নাগাদ দোকানের সামনে হঠাৎ গুলি চলে। তার পর দেখা যায় গুলির আঘাতে জখম হয়েছেন দোকানের মহিলা। খবর পেয়েই ঘটনাস্থলে ছুটে আসে পুলিশ। অভিযুক্ত কিশোরীকে গ্রেফতার করা হয়। জখম মহিলাকে তারা উদ্ধার করে স্থানীয় হাসপাতালে ভর্তি করে। সেখানেই গুরুতর আহত অবস্থায় চিকিৎসাধীন রয়েছেন তিনি। পুলিশ জানতে পেরেছে, ওই মহিলা এবং তাঁর ছেলের প্রতি পুরনো আক্রোশ ছিল কিশোরীর। ২০২১ সালে মহিলার নাবালক ছেলেই তাকে ধর্ষণ করেছিল বলে অভিযোগ। তার পর থেকে ক্ষোভ পুষে রেখেছিল কিশোরী। শনিবার সেই ক্ষোভের বশেই গুলি চালিয়েছে সে। তবে কিশোরী কেন অভিযুক্তের মাকে লক্ষ্য করে গুলি চালাল, অন্য কাউকে মারা তার উদ্দেশ্য ছিল কি না, কোথা থেকে সে পিস্তল জোগাড় করল, এই ঘটনার নেপথ্যে অন্য কারও হাত রয়েছে কি না, সবটাই খতিয়ে দেখছে পুলিশ।
"ক্রীড়াবিদ থেকে স্বঘোষিত নারীবিদ্বেষী। চালাতেন যৌনাচারের ভিডিয়োর ওয়েবসাইটও। তা থেকেই আটশো কোটি টাকার মালিক হন রোমানিয়ার যুবক অ্যান্ড্রু টেট। নিজের বিলাসবহুল জীবনযাত্রার ছবি ও ভিডিয়োও প্রকাশ করতেন নিয়মিত, নিজের পুরুষতান্ত্রিক মতাদর্শ প্রচারও করতেন তিনি। এ হেন ব্যক্তিত্বই এখন কারাগারের পিছনে। ধর্ষণ, নারীপাচার থেকে নারীদের আটকে রেখে অত্যাচার করার অভিযোগে মতো টেটকে গ্রেফতার করেছে রোমানিয়া প্রশাসন। প্রভাবী হওয়ার আগে পেশাদার ‘কিকবক্সিং’ করতেন অ্যান্ড্রু। ২০০৫ সালে ‘কিং কোবরা’ নামে ওই খেলায় বেশ নাম করেন তিনি। জেতেন বিশ্ব খেতাবও। পড়ে এমএমএ-তেও নামের তিনি। কিন্তু ২০১৬ সালের আগে পর্যন্ত রিংয়ের বাইরে তাঁর পরিচিতি বিশেষ ছিল না। ব্রিটেনেও ‘বিগ বস’-এর মতো একটি রিয়ালিটি শো হয়। সেই শো-তে অংশ নেন টেট। কিন্তু সেখানে সমকাম বিরোধী ও বর্ণবৈষম্যমূলক কথা বলার অভিযোগ ওঠে তাঁর বিরুদ্ধে। এক মহিলাকে বেল্ট দিয়ে আঘাত করার ভিডিয়োও প্রকাশ্যে আসে। তার পরই অনুষ্ঠান থেকে ছেঁটে ফেলা হয় তাঁকে। এর পরই নিজেকে পুরুষতান্ত্রিকতার গুরু হিসাবে সমাজমাধ্যমে প্রচার করা শুরু করেন টেট। সমাজমাধ্যমে নারীবিদ্বেষী ভিডিয়ো প্রচার করতে শুরু করেন তিনি। নিজেকে প্রকাশ্যেই নারীবিদ্বেষী বলেও ঘোষণা করেন তিনি। নিজের ধনসম্পদের প্রচার করতেও শুরু করেন তিনি। ফেসবুক ও ইনস্টাগ্রামে তাঁর ৪৭ লক্ষেরও বেশি অনুরাগী তৈরি হয়। সেখানেই কী ভাবে ‘দাদাগিরি’ করতে হবে তা শেখাতেন তিনি। এমনকি, নিজের সাইটকে বিশ্ববিদ্যালয় বলেও ঘোষণা করেন তিনি। গুরু সেজে নিজের মতবাদ প্রচার করা শুরু করেন। নারীদের কুকুরদের সঙ্গে তুলনা করা থেকে ধর্ষণের জন্য নারীদেরই দায়ী করা বিভিন্ন সময়ে বিভিন্ন বিতর্কে জড়িয়েছেন তিনি। শেষ পর্যন্ত ফেসবুক, টুইটার ও ইনস্টাগ্রামে তাঁর অ্যাকাউন্ট বন্ধ করে দেওয়া হয়। ইলন মাস্ক টুইটারের ক্ষমতা দখল করার পর নিজের টুইটার অ্যাকাউন্ট ফিরে পান টেট। ফের শুরু হয় কটূক্তি করা। 
                                বন্দি মহিলাদের শরীরে ‘টেটের গোলাম’ বলে ট্যাটুও করে দেওয়া হয় বলে অভিযোগ।
                                ছবি: প্রতীকী
                             শুধু সমাজমাধ্যমই নয়, নিজস্ব ওয়েবসাইটও চালাতেন টেট। সেই কাজে তাঁকে সহায়তা করতেন ভাই ত্রিসতান টেট। সেই ওয়েবসাইটে নারীদের যৌনাচারের নানা ভিডিয়ো প্রকাশ করা হত। জুন মাসে একটি সংবাদপত্রে প্রকাশ পায় সে কথা। ২৭ ডিসেম্বর অ্যান্ড্রু টেট পরিবেশকর্মী গ্রেটা থুনবার্গের উদ্দেশে কটাক্ষ করে একটি টুইট করেন। তার কড়া জবাব দেন গ্রেটা। গ্রেটার সেই টুইট ভাইরাল হয়ে যায়। ঘটনাচক্রে তার পরই হাজতে গেলেন টেট। এক মহিলা পুলিশের কাছে অভিযোগ করেন, টেট দিনের পর দিন তাঁকে আটকে রেখে যৌন হেনস্থা করেন। প্রাথমিক তদন্তের পর রোমানিয়া প্রশাসনের অভিযোগ, অন্তত ৬ জন মহিলাকে আটকে রেখেছিলেন টেট ও তাঁর সঙ্গীরা। যৌনদাসীর মতো ব্যবহার করা হত তাঁদের। এমনকি, বন্দি মহিলাদের শরীরে ‘টেটের গোলাম’ বলে ট্যাটুও করে দেওয়া হয় বলে অভিযোগ। গ্রেফতারির পরে টেট পুলিশ ও প্রশাসনকেও গালিগালাজ করেন বলে অভিযোগ। তবে টেট যা-ই করুন, তদন্ত চলাকালীন আপাতত তাঁকে হাজতেই থাকতে হচ্ছে। এমনই নির্দেশ দিয়েছে রোমানিয়ার একটি আদালত।"
নাবালিকাকে ধর্ষণের অভিযোগ উঠল তাঁর সৎবাবার বিরুদ্ধে। অভিযোগ জানাতে নিজেই থানায় যায় ১৫ বছরের ওই নাবালিকা। তার অভিযোগের ভিত্তিতে গ্রেফতার করা হয়েছে অভিযুক্ত ব্যক্তিকে। ঘটনাটি ঘটেছে উত্তরপ্রদেশের আমরোহা জেলায়। সম্প্রতি পুলিশ সূত্রে এই খবর প্রকাশ্যে এসেছে। পুলিশ সূত্রে জানা গিয়েছে, ৫ বছর আগে নাবালিকার মায়ের সঙ্গে বিয়ে হয় অভিযুক্ত ব্যক্তির। কয়েক মাস আগে অসুস্থতার কারণে মৃত্যু হয় নাবালিকার মায়ের। তার পর থেকে সৎবাবার সঙ্গেই থাকত নাবালিকা। অভিযোগ, একাধিক বার নাবালিকাকে ধর্ষণ করেছেন তার সৎবাবা। নির্যাতন সহ্য করতে না পেরে সম্প্রতি হাসানপুর থানায় নিজেই যায় ওই নাবালিকা। সেখানে গিয়ে সৎবাবার বিরুদ্ধে অভিযোগ দায়ের করে। নাবালিকার পাশে দাঁড়ান শিশু সুরক্ষা কমিটির চেয়ারম্যান অতুলেশকুমার ভরদ্বাজ। এর আগে, গত ১৯ ডিসেম্বর শিশু সুরক্ষা কমিটির সদস্যরা নাবালিকার কাউন্সেলিং করেন। নাবালিকার অভিযোগের ভিত্তিতে তদন্তে নামে পুলিশ। গ্রেফতার করা হয়েছে অভিযুক্ত ব্যক্তিকে। তাঁকে জেল হেফাজতের নির্দেশ দিয়েছে আদালত।
১৫ বছরের নাবালিকাকে গত এক মাস ধরে ধর্ষণের অভিযোগে ২ ভাইকে গ্রেফতার করল পুলিশ। ঘটনাটি ঘটেছে তেলঙ্গানার ওয়ারঙ্গল এলাকায়। ধর্ষণের ধারা ও পকসো আইনে ধৃতদের বিরুদ্ধে মামলা রুজু করেছে পুলিশ।  পুলিশ সূত্রে খবর, এলাকায় একটি আসবাবপত্রের দোকান রয়েছে এক যুবকের। নাবালিকার সঙ্গে বন্ধুত্ব পাতান তিনি। সেই সূত্রে নাবালিকাকে নিয়ে বাড়িতে যান যুবক। অভিযোগ, সেখানে ওই নাবালিকাকে ধর্ষণ করেন ২৭ বছর বয়সি ওই যুবক। বাড়িতে নাবালিকাকে দেখতে পেয়ে পরে যুবকের ভাইও (তাঁর বয়স ২২) তাকে ধর্ষণ করেন বলে অভিযোগ।   এর পর থেকেই নবম শ্রেণির ওই ছাত্রীকে ওই ২ যুবক হেনস্থা করতে থাকেন। এলাকায় একটি নির্জন এলাকায় নাবালিকাকে আবার ধর্ষণের অভিযোগ ওঠে যুবকের ভাইয়ের বিরুদ্ধে।   গত বুধবার এ কথা পরিবারে জানায় নাবালিকা। তার পরই পুলিশের দ্বারস্থ হয় নাবালিকার পরিবার।অভিযোগ পাওয়ার পরই তদন্তে নামে পুলিশ। অভিযুক্ত ২ যুবককে চিহ্নিত করে পাকড়াও করা হয়। তাঁদের জেরা করা হচ্ছে।
দু’বছর আগের ঘটনা। বনগাঁ মহকুমা এলাকায় এক তরুণীকে ধর্ষণের অভিযোগে এক তান্ত্রিককে গ্রেফতার করে পুলিশ। অভিযোগ উঠেছিল, ৫৩ বছরের ওই তান্ত্রিক এক বছর ধরে তরুণীকে একাধিকবার ধর্ষণ করেছিল। মায়ের সঙ্গে তরুণী পেটের যন্ত্রণা নিয়ে ওই তান্ত্রিকের কাছে গিয়েছিলেন। অভিযোগ, পরবর্তী সময়ে তান্ত্রিক তরুণীকে পেটের যন্ত্রণা কমানোর নামে ওষুধ খাইয়ে অজ্ঞান করে ধর্ষণ করে। আর একটি ঘটনা কয়েক বছর আগের। পারিবারিক অনটনের কারণে বছর আঠাশের তরুণী মেয়েকে একটি আশ্রমে রেখে এসেছিলেন মা। অভিযোগ, ওই আশ্রমের এক সাধু তাঁকে দীর্ঘদিন ধরে ধর্ষণ করে। মুখ-হাত বেঁধেও ধর্ষণ করত বলে অভিযোগ। নির্যাতিতা অন্তঃসত্ত্বা হয়ে পড়েন। পরবর্তী সময়ে বনগাঁ থানার পুলিশ ওই সাধুকে গ্রেফতার করে। জেলায় বিজ্ঞান আন্দোলনের সঙ্গে যুক্ত অনেকে জানালেন, এগুলি বিচ্ছিন্ন ঘটনা নয়। উত্তর ২৪ পরগনা জেলার বিভিন্ন প্রান্তে আজও ছড়িয়ে ছিটিয়ে আছে ভন্ড সাধু কবিরাজ, গুনিন, ওঝা। দিন কয়েক আগে এই জেলাতেই গুনিন ও তার সঙ্গীদের ধর্ষণের জেরে বছর পঁচিশের তরুণী আত্মহত্যা করেছেন বলে অভিযোগ উঠেছে। সংসারে শান্তি ফেরাতে এক গুনিনের দ্বারস্থ হয়েছিলেন ওই তরুণী। শেষ পর্যন্ত তাঁকে প্রাণ দিতে হয়। এই পরিস্থিতিতে ওঝা-গুনিনদের বিরুদ্ধে পুলিশি সক্রিয়তার দাবি উঠছে। যুক্তিবাদী মঞ্চের সদস্যেরা মনে করেন, কুসংস্কার পুরোপুরি বন্ধ করতে পুলিশ-প্রশাসনকে আরও কঠোর হতে হবে। পথেঘাটে তান্ত্রিক-গুনিনদের বিজ্ঞাপন দেওয়া বন্ধ করতে হবে। আইনি পদক্ষে করতে হবে। যুক্তিবাদী মঞ্চের সদস্যেরা জানাচ্ছেন, এখনও বহু মানুষ সাধু-গুনিন-কবিরাজের কাছে ছোটেন। তাঁরা টাকার বিনিময়ে ঝাড়ফুঁক-তুকতাক করে মানুষকে তাবিজ-কবচ দেন। যুক্তিবাদী মঞ্চ রাজ্য জুড়ে এ সব কুসংস্কারের বিরুদ্ধে লাগাতার প্রচার কর্মসূচি পালন করে আসছে। এ ছাড়া বিজ্ঞান নিয়ে কাজকর্ম করা বিভিন্ন সংগঠনও মানুষকে কুসংস্কারের বিরুদ্ধে সচেতন করছে। তারপরেও কিছু মানুষের মধ্যে সচেতনতা বাড়ার লক্ষণ নেই। অভিযোগ, নানা রকম অপরাধে প্ররোচিতও করে এই সব ওঝা-গুনিনেরা। যুক্তিবাদী মঞ্চের রাজ্যের সাধারণ সম্পাদক প্রদীপ সরকার বলেন, ‘‘কয়েক বছর আগে দেগঙ্গা এলাকায় এক নিঃসন্তান মহিলা সন্তান পেতে তান্ত্রিকের কথা মতো অন্যের দু’টি বাচ্চাকে কীটনাশক খাইয়ে মেরে ফেলেছিলেন। সেই মহিলার বাড়ি জ্বালিয়ে দিয়েছিল জনতা। পুলিশ পরে তাঁকে গ্রেফতারও করে।’’ উত্তর ২৪ পরগনার বসিরহাট, বনগাঁ, বারাসত, বিধাননগর, ব্যারাকপুরের মতো পাঁচটি মহকুমা জুড়ে প্রদীপেরা নিয়মিত কুসংস্কার বিরুদ্ধে সচেতনতা কর্মসূচি পালন করেন। তিনি জানান, সাধারণ মানুষকে বোঝানো হয়, নিখোঁজ কাউকে তান্ত্রিক ফিরিয়ে দিতে পারে না। একমাত্র পুলিশ পারে। তিনি বলেন, ‘‘আমরা বলি আপনারা পুলিশের কাছে যান। গুনিনের কাছে গিয়ে শত্রু আটকানো যায় না। তা হলে দেশে অনুপ্রবেশ আটকানো যেত। শারীরিক সমস্যায় চিকিৎসকের কাছে যান। তান্ত্রিক কখনও বলে দিতে পারে না, নিখোঁজ ব্যক্তি কোথায় আছে।’’ কিছু ক্ষেত্রে যুক্তিবাদী মঞ্চ সাফল্যও পেয়েছে। বনগাঁয় এক বাড়িতে যুবকের উপরে দেবতা ‘ভর’ করত বলে খবর চাউর হয়। মঞ্চের সদস্যেরা সেখানে গিয়ে মানুষকে বোঝান। হাতেনাতে সব ধরে ফেলেন। এখন সে সব বন্ধ হয়েছে। যুবকটি এখন ভ্যান চালান। পুলিশ জানিয়েছে, এ বিষয়ে মানুষকে আরও সচেতন হতে হবে। অভিযোগ পেলেই পুলিশ পদক্ষেপ করে। প্রতারকদের গ্রেফতার করা হয়।
তরুণীকে ধর্ষণ করে তার ভিডিয়ো রেকর্ড দেখিয়ে বার বার ব্ল্যাকমেলের অভিযোগ উঠল এক যুবকের বিরুদ্ধে। তাঁকে গ্রেফতার করেছে পুলিশ। অভিযোগ, ভিডিয়ো দেখিয়ে একাধিক বার তরুণীকে ধর্ষণ ও যৌন হেনস্থা করেন তিনি। ঘটনাটি উত্তরপ্রদেশের লখনউয়ের। অভিযুক্ত যুবকের নাম সূরজ তিওয়ারি, বয়স ২৩ বছর। তিনি একটি কাপড়ের দোকানের মালিক। পুলিশ জানিয়েছে, ২০২১ সালে সমাজমাধ্যমে এক তরুণীর সঙ্গে আলাপ হয় সূরজের। তরুণী কাজ খুঁজছিলেন। সূরজের সংস্থায় চাকরি দেওয়া হয় তাঁকে। তার পরেই সূরজ তাঁকে ধর্ষণ করেন বলে অভিযোগ। তরুণী পুলিশকে জানিয়েছেন, ধর্ষণের ভিডিয়ো তুলে রেখেছিলেন সূরজ। তা দেখিয়ে দিনের পর দিন চলত ব্ল্যাকমেল। একাধিক বার তরুণীকে ওই ভিডিয়ো ভাইরাল করে দেওয়ার ভয় দেখিয়ে সূরজ ধর্ষণ করেছেন বলে অভিযোগ। অত্যাচার সহ্য করতে না পেরে ২০২২ সালের ফেব্রুয়ারি মাসে চাকরি ছেড়ে দেন তরুণী। তবে অভিযোগ, তার পরেও হেনস্থা থামেনি। তরুণীর বাড়ি পর্যন্ত পৌঁছে গিয়েছিলেন সূরজ। এর পরেই স্থানীয় থানায় সূরজের নামে অভিযোগ দায়ের করেন নির্যাতিতা। থানার দায়িত্বপ্রাপ্ত আধিকারিক অজয় মিশ্র জানিয়েছেন, ‘‘এই মামলায় নির্যাতিতার বয়ানের ভিত্তিতে সূরজ তিওয়ারিকে গ্রেফতার করা হয়েছে। তাঁর বিরুদ্ধে ভারতীয় দণ্ডবিধির ৩৭৬, ৩২৩, ৫০৪ এবং ৫০৬ ধারায় মামলা হয়েছে। তদন্ত চলছে।’’
জনবহুল এলাকায় বসবাস করেন। তার পরেও দুই সন্তানের মাকে কেউ একাধিক বার ধর্ষণ করতে পারেন না। এক অভিযুক্তের দায়ের করা মামলা নিয়ে এমনই পর্যবেক্ষণ বম্বে হাই কোর্টের। তাঁর বিরুদ্ধে একাধিক বার ধর্ষণের অভিযোগে দায়ের হওয়া এফআইআর খারিজের আবেদন করে আদালতের দ্বারস্থ হয়েছিলেন এক ব্যক্তি। এই মামলাটি শোনে বম্বে হাই কোর্টের ঔরঙ্গাবাদ ডিভিশন আদালত। সেখানে বিচারকের পর্যবেক্ষণ, অভিযোগকারিণী বিধবা দাবি করেছেন তাঁকে একাধিক বার যৌন হেনস্থা করেছেন অভিযুক্ত। কিন্তু জনবহুল এলাকায় বসবাস করেন তিনি। তাই বাড়িতে এসে দিনের পর দিন কেউ ধর্ষণ করতে পারেন, এটা সম্ভব নয়। ঘটনাটি ২০১৭ সালের। ওই বছরের ১৮ মার্চ মারা যান অভিযোগকারিণীর স্বামী। জুলাই মাসের ১৩ তারিখ পুলিশের দ্বারস্থ হন ওই মহিলা। জানান, জল খেতে চেয়ে এক ব্যক্তি তাঁর ঘরে ঢুকে তাঁকে ধর্ষণ করেন। এর পর একাধিক বার ভয় দেখিয়ে তাঁকে ধর্ষণ করেন ওই ব্যক্তি। কখনও কখনও ব্ল্যাকমেল করে টাকাও চাওয়া হয়। যদিও দুই পক্ষের সওয়াল জবাবের পর আদালতের পর্যবেক্ষণ, এমনটা হওয়া সম্ভব নয়। তা ছাড়া, আদালতে এটা প্রমাণ হয়েছে যে অভিযুক্ত এবং অভিযোগকারিণী পূর্ব পরিচিত। তাঁরা একে অন্যের কাছে বিভিন্ন সময়ে আর্থিক সুবিধা নিয়েছেন। এর পর ওই ব্যক্তির বিরুদ্ধে দায়ের করা এফআইআর খারিজ করে পুলিশকে নতুন করে তদন্তের নির্দেশ দিয়েছে পুলিশ।
মহিলাকে ধর্ষণ এবং শারীরিক হেনস্থার অভিযোগে এক ব্যক্তিকে ৭ বছরের কারাদণ্ড দিল আদালত। অভিযোগ, তিনি রূপান্তরকামী সেজে ওই মহিলার সঙ্গে ঘনিষ্ঠতা তৈরি করে তাঁকে ধর্ষণ করেছেন। নিগ্রহের আগে মহিলাকে মাদক খাইয়েছিলেন বলেও অভিযোগ রয়েছে তাঁর বিরুদ্ধে। অভিযুক্তের নাম নরশিমা বিচাপ্পা শিরভাতি, বয়স ৪৭ বছর। বুধবার মুম্বইয়ের নিম্ন আদালত তাঁকে দু’টি পৃথক আইনে ৭ বছর হাজতবাসের নির্দেশ দিয়েছে। ঘটনাটি ২০১৮ সালের ১১ এপ্রিল। নির্যাতিতা মহিলা ওই দিন এক বন্ধুর বাড়িতে গিয়েছিলেন। তিনি জানান, বন্ধু এবং ওই ব্যক্তিকে তিনি শৌচালয় থেকে বেরিয়ে আসতে দেখেন। তাঁকে দেখে রূপান্তরকামী বলেই মনে হয়েছিল। অভিযোগ, এর পর নির্যাতিতার সঙ্গেও ভাব জমান অভিযুক্ত। তিনি ওই মহিলাকে বলেন, তাঁর উপর অশুভ শক্তি প্রভাব বিস্তার করেছে। কুনজর কাটাতে কী কী করা দরকার, তার পথও বাতলে দেন অভিযুক্ত। মহিলা জানিয়েছেন, এর পর তাঁর শরীরের নানা অংশে হলুদ, চাল, তেলের মতো উপাদান লাগিয়ে দেওয়া হয়। শৌচালয়ে নিয়ে গিয়ে চলে শারীরিক নিগ্রহ। তাঁর হাত ছাড়িয়ে পালাতে চাইলে ভয় দেখানো হয় বলেও পুলিশকে জানিয়েছেন নির্যাতিতা। তাঁর অভিযোগের ভিত্তিতে অভিযুক্তকে আগেই গ্রেফতার করেছিল পুলিশ। বুধবার তার রায় ঘোষণা করেন বিচারক। মহারাষ্ট্রের কালাজাদু প্রতিরোধ আইনে এক বছর এবং ভারতীয় দণ্ডবিধির একাধিক ধারায় ৭ বছরের কারাদণ্ড দেওয়া হয়েছে তাঁকে।
ভূত তাড়ানোর নাম করে এক মহিলাকে ধর্ষণের অভিযোগ উঠল ওঝার বিরুদ্ধে। নির্যাতিতার অভিযোগের ভিত্তিতে ওই ওঝাকে গ্রেফতার করেছে পুলিশ। ঘটনাটি উত্তরপ্রদেশের। ধৃতের নাম ভাকিল রাজ শেখ। পুলিশ জানিয়েছে, গত ২৯ ডিসেম্বর তাদের কাছে অভিযোগ দায়ের করেন মহিলা। তাঁর অভিযোগ ছিল, ভূত তাড়ানো, গুনিনবৃত্তির অভ্যাস করতে তাঁকে নিজের বাড়িতে ডেকে পাঠিয়েছিলেন ভাকিল। কিন্তু একা পেয়ে সেখানে তাঁকে ধর্ষণ করেন অভিযুক্ত। পুলিশ সুপারিনটেনডেন্ট যশবীর সিংহ জানান, মহিলার অভিযোগের ভিত্তিতে তফসিলি জাতি উপজাতি আইনের একাধিক ধারায় অভিযুক্তের বিরুদ্ধে মামলা করা হয়েছে। অভিযোগ পাওয়ার পর থেকেই ভাকিলের সন্ধান চলছিল। কিন্তু তাঁকে খুঁজে পাওয়া যাচ্ছিল না। অবশেষে শনিবার গোপন সূত্রে খবর পেয়ে একটি হোটেলে হানা দেয় পুলিশ। সেখান থেকে গ্রেফতার হন অভিযুক্ত।
ভাই ও বন্ধুর সামনে বিবাহবিচ্ছিন্না স্ত্রীকে ধর্ষণের অভিযোগ উঠল এক যুবকের বিরুদ্ধে। স্বামীর বিরুদ্ধে থানার দ্বারস্থ হয়েছেন ওই মহিলা। ঘটনাটি ঘটেছে গুজরাতের রাজকোট এলাকায়।  পুলিশ সূত্রে খবর, পারিবারিক বিবাদের কারণে গত ১১ মাস ধরে স্বামীর সঙ্গে থাকছিলেন না ওই মহিলা। প্রথম স্বামীর সঙ্গে বিচ্ছেদের পর ৩ বছর আগে অভিযুক্ত যুবকের সঙ্গে বিয়ে হয়েছিল মহিলার। ভবানীনগর এলাকায় থাকছিলেন তিনি।  অভিযোগ, গত ২০ ডিসেম্বর বাড়ির দরজা ভেঙে ঢোকেন মহিলার স্বামী। সেই সময় শৌচাগারে ছিলেন মহিলা। এর পর মহিলাকে জোর করে টেনেহিঁচড়ে শোওয়ার ঘরে নিয়ে গিয়ে লাঠি দিয়ে মারধর করেন তাঁর স্বামী। পরে তাঁকে ধর্ষণ করা হয়। সেই সময় সেখানে ছিলেন মহিলার দেওর ও স্বামীর এক বন্ধু। এর পর মহিলাকে ঘরে বন্দি করে বাইরে থেকে তালা লাগিয়ে চলে যান অভিযুক্তরা।  সেই সন্ধ্যায় বন্ধুর সঙ্গে মহিলার বাড়িতে আবার যান অভিযুক্ত যুবক। তার পর তাঁকে গাড়িতে তুলে একটি অতিথিনিবাসে নিয়ে যান তাঁরা। সেখানে আবার মহিলাকে ধর্ষণ করা হয় বলে অভিযোগ উঠেছে তাঁর স্বামীর বিরুদ্ধে। ২১ ডিসেম্বর সকালে তাঁর স্বামী যখন ঘুমোচ্ছিলেন, সেই সুযোগে অতিথিনিবাস থেকে পালান মহিলা। তার পরই তিনি পুলিশ কমিশনারের দফতরে যান।   তাঁকে হাসপাতালে ভর্তি করানো হয়। সেরে ওঠার পর গত বৃহস্পতিবার থানায় অভিযোগ দায়ের করেছেন মহিলা। এই ঘটনার তদন্ত শুরু করেছে পুলিশ। তবে এই প্রতিবেদন লেখা পর্যন্ত কাউকে গ্রেফতার করা হয়নি।
প্রথমে 'বন্ধু' সেজে আলাপ, তার পর ঘনিষ্ঠতা, শেষে বন্ধুত্বের সুযোগ নিয়ে এক তরুণীকে ধর্ষণ করলেন তাঁরই বাড়িতে থাকা প্রাক্তন ভাড়াটিয়া। ২০ বছরের ওই তরুণীকে প্রথমে প্রাণে মারার হুমকি দিয়ে বন্দি করেন তিনি। তার পর তরুণীর অসহায়তার সুযোগ নিয়ে টানা দুদিন ধরে চলে অমানুষিক অত্যাচার। বৃহস্পতিবার কোনওমতে ধর্ষণকারীর কবল থেকে পালিয়ে আসতে সক্ষম হন তরুণী। প্রথমে পরিবারকে জানান, তার পর পুলিশের কাছে অভিযোগ দায়ের করেন তিনি। ঘটনাটি গুরুগ্রামের। নির্যাতিতা তরুণীর বয়স ২০। পুলিশ জানিয়েছে, অভিযুক্তের নাম রাশিদুল। তিনি ওই তরুণীর বাড়িতেই এক সময় ভাড়াটিয়া হিসাবে থাকতেন। তখন থেকেই পরিচয় দু'জনের। তবে সম্প্রতি ওই বাড়ি ছেড়ে অন্যত্র বাড়ি ভাড়া নিয়েছিলেন রাশিদুল। গত সোমবার ওই তরুণীকে সেই নতুন ঠিকানাতেই ডেকে পাঠান তিনি। বিশেষ বন্ধুর ডাকে সাড়া দেন তরুণীও। পুলিশকে দেওয়া বয়ানে নির্যাতিতা জানিয়েছেন, ওই বাড়িতে যাওয়ার পরেই তাঁকে নিজের ঘরে নিয়ে যান রাশিদুল। তাঁকে নির্যাতন করেন। তরুণী বাধা দিলে তাঁকে প্রাণে মারার হুমকি দিয়ে বন্দি করে রাখেন। তার পর শুরু হয় শারীরিক অত্যাচার। পুলিশ এই ঘটনায় ধর্ষণের মামলা দায়ের করে অভিযুক্তকে খুঁজে বের করার চেষ্টা শুরু হয়েছে। তবে বৃহষ্পতিবার রাত পর্যন্ত ধর্ষণকারীকে গ্রেফতার করতে পারেনি পুলিশ।
পাকিস্তানে হিন্দু মহিলাকে নৃশংস ভাবে খুনের অভিযোগ। প্রথমে গণধর্ষণের শিকার হন মহিলা। তার পর তাঁর মাথা কেটে নেওয়া হয়। অভিযোগ, মহিলার স্তনযুগলও কেটে নিয়েছেন দুষ্কৃতীরা। দেহ থেকে ছাড়িয়ে নেওয়া হয়েছে চামড়াও। বুধবার পাকিস্তানের সিন্ধ প্রদেশের সিঞ্ঝোরোতে খুন হন ৪০ বছর বয়সি মহিলা। চাষের ক্ষেত থেকে তাঁর বিকৃত দেহ উদ্ধার করা হয়। পরে মহিলার পরিবারের সঙ্গে কথা বলে তাঁর সম্পর্কে বিস্তারিত তথ্য জানতে পারে পুলিশ। পুলিশ সূত্রে খবর, মহিলা বিধবা ছিলেন। তাঁর ৪ সন্তান। মহিলার দেহ ময়নাতদন্তের জন্য পাঠায় পুলিশ। অনুমান, গণধর্ষণের পর তাঁকে খুন করা হয়েছে। তার পর বিকৃত করা হয়েছে দেহ। কে বা কারা এই অপরাধের নেপথ্যে রয়েছেন, তা খতিয়ে দেখছে পুলিশ। এ দিকে হিন্দু মহিলার এই পরিণতিতে পাকিস্তানের নানা প্রান্তে বিক্ষোভ শুরু হয়েছে। বিচার চেয়ে পথে নেমেছেন সিঞ্ঝোরোর স্থানীয় বাসিন্দারা। হিন্দু মহিলার নৃশংস এই হত্যাকাণ্ডের প্রতিবাদ জানিয়েছে ভারতও। বৃহস্পতিবার পররাষ্ট্র মন্ত্রকের মুখপাত্র অরিন্দম বাগচী বলেছেন, ‘‘আমরা এই ব্যাপারে রিপোর্ট দেখেছি, তবে বিস্তারিত জানি না। আমরা বার বার বলেছি, দেশের সংখ্যালঘু সম্প্রদায়কে রক্ষা করার দায়িত্ব নিতে হবে পাকিস্তানকে। সরকারের উচিত, দেশে সংখ্যালঘুর নিরাপত্তা সুনিশ্চিত করা।’’
১৭ বছরের কিশোরীকে দিনের পর দিন ধর্ষণের অভিযোগে গ্রেফতার করা হল এক আশ্রমের মহন্তকে। অভিযুক্তের নাম সরযূদাস মহারাজ। বুধবার তাঁকে গ্রেফতার করেছে পুলিশ। ঘটনাটি রাজস্থানের ভিলওয়াড়া জেলার। পুলিশ জানিয়েছে, কিছু দিন আগে সরযূদাসের বিরুদ্ধে থানায় অভিযোগ দায়ের করেছিল কিশোরী। সে জানায়, আশ্রমের মহন্ত তাকে ধর্ষণ করেছেন। এক বার নয়, গত ২ বছর ধরে একাধিক বার কিশোরীকে ধর্ষণ করা হয়েছে বলে অভিযোগ পায় পুলিশ। তদন্তের পর বুধবার অভিযুক্তকে গ্রেফতার করা হয়। নির্যাতিতা কিশোরী আরও জানিয়েছে, কিছু দিন আগে কেউ বা কারা তার মায়ের দিকে অ্যাসিড ছুড়ে মারে। সেই হামলায় গুরুতর জখম হন কিশোরীর মা। অ্যাসিড হামলার নেপথ্যেও মহন্তের হাত রয়েছে বলে পুলিশকে জানায় কিশোরী। ভিলওয়াড়ার অ্যাডিশনাল এসপি চঞ্চল মিশ্র জানিয়েছেন, অভিযুক্ত মহন্ত মোট ৫টি আশ্রমের প্রধান। মহারাষ্ট্র, অযোধ্যা এবং বদ্রিনাথের ৫টি আশ্রমের দায়িত্বে রয়েছেন তিনি। কিশোরীর অভিযোগ খতিয়ে দেখার পর তাঁকে গ্রেফতার করা হয়েছে। পকসো আইন এবং ভারতীয় দণ্ডবিধির ৩৭৬ ধারায় তাঁর বিরুদ্ধে মামলা রুজু করা হয়েছে। ভিলওয়াড়ার স্থানীয় আদালত অভিযুক্তকে বিচারবিভাগীয় হেফাজতের নির্দেশ দিয়েছে।
এক ৪ বছরের শিশুকন্যাকে অপহরণ এবং ধর্ষণের অভিযোগে মঙ্গলবার এক ব্যক্তিকে গ্রেফতার করল দিল্লি পুলিশ। সিসিটিভি দেখে ওই অভিযুক্তকে চিহ্নিত করা হয়েছে। পুলিশ সূত্রে খবর, অভিযুক্তের নাম অনিল পাঠক। বুধবার বাড়ির পাশে পার্কে খেলতে খেলতে উধাও হয়ে যায় ৪ বছরের শিশুকন্যা। বিভিন্ন জায়গায় খুঁজেও তাকে পাওয়া যায়নি। এর পর পরিবার নিখোঁজ ডায়েরি করে থানায়। অপহরণেরও অভিযোগ করে তারা। অভিযোগ পেয়ে তদন্তে নামে পুলিশ। পরের দিন, বৃহস্পতিবার উত্তর দিল্লির একটি পার্ক থেকে রক্তাক্ত অবস্থায় উদ্ধার করা হয় চার বছরের ওই শিশুকন্যাকে। ছোট্ট মেয়েটি হাসপাতালে মৃত্যুর সঙ্গে পাঞ্জা লড়ছে। এই ঘটনার তদন্তে নেমে পুলিশ বেশ কয়েকটি জায়গায় তল্লাশি চালায়। খতিয়ে দেখা শুরু হয় রাস্তার সিসিটিভি ফুটেজ। দেখা যায়, পার্কে খেলছিল শিশুটি। সেখান থেকে তাকে তুলে নিয়ে যান এক জন যুবক।   এর পর মেয়েটির খোঁজ মেলে বৃহস্পতিবার সকালে। পার্কে যেখানে সে খেলছিল, সেখানেই পড়ে থাকতে দেখা যায় রক্তাক্ত অবস্থায়। শিশুটিকে যৌন নির্যাতন এবং অপহরণের অভিযোগে মামলা রুজু করে পুলিশ। সিসিটিভি দেখে অভিযুক্তকে পাকড়াও করেছে পুলিশ। পুলিশ সূত্রের খবর, অভিযুক্ত শ্রমিকের কাজ করেন। তিনি ভিন‌্ রাজ্যের বাসিন্দা। তাঁকে নিজেদের হেফাজতে নিয়েছে পুলিশ।
নেশার ওষুধ খাইয়ে অচৈতন্য করে নাবালিকাকে ধর্ষণের অভিযোগ উঠল যুবকের বিরুদ্ধে। এই ঘটনা ঘটেছে নদিয়ার হাঁসখালি থানা এলাকায়। ওই ঘটনায় অভিযোগ উঠেছে স্থানীয় দুই যুবকের বিরুদ্ধে। শুক্রবার নাবালিকার পরিবারের সদস্যরা দায়ের করেন লিখিত অভিযোগ। তার ভিত্তিতে শনিবার গ্রেফতার করা হয়েছে অভ্র বিশ্বাস নামে এক স্থানীয় যুবককে। ওই একি অভিযোগে অভ্রর এক সঙ্গীর সন্ধানে নেমেছে পুলিশ। হাঁসখালির ওই নাবালিকা চতুর্থ শ্রেণির ছাত্রী। পুলিশ সূত্রে জানা গিয়েছে, বৃহস্পতিবার ওই নাবালিকা তার দাদাকে খুঁজতে বেরিয়েছিল। রাত ৯টা নাগাদ দাদা বাড়ি ফিরে আসেন। কিন্তু বাড়ি ফেরেনি ওই নাবালিকা। নাবালিকার পরিবারের দাবি, তাঁরা রাতভর চেষ্টা করেও খোঁজাখুঁজি করেও তার কোনও খোঁজ পাননি ওই নাবালিকার। তার পরিবারের সদস্যদের দাবি, শুক্রবার ভোর ৪টে নাগাদ একটি অচেনা নম্বর থেকে তাঁদের ফোন করে জানানো হয়, বাড়ি থেকে কিছুটা দূরে ওই নাবালিকা রয়েছে। এর পর নিজেই বাড়ি ফেরে ওই নাবালিকা। নাবালিকার অভিযোগ, ‘‘দাদাকে যখন খুঁজতে যাচ্ছিলাম তখন রাস্তা থেকে অভ্র’দা এবং তার এক সঙ্গী আমাকে জোর করে তুলে নিয়ে যায়। প্রথমে আমাকে বাড়ি থেকে টাকাপয়সা নিয়ে আসতে বলে ওরা। আমি অস্বীকার করলে আমাকে ছুরি দিয়ে ভয় দেখায়। আমি বাড়ি থেকে এক হাজার টাকা নিয়ে গিয়ে ওদের দিই। তার পর আমাকে গ্যাঁড়াপোতা সেতুর পাশে একটি বাড়িতে নিয়ে যায়। সেখানে ওষুধের মত কী একটা আমাকে খাইয়ে দিয়েছিল।’’ নির্যাতিতার মামা জানিয়েছেন, তাঁর ভাগ্নী যখন বাড়ি ফিরে এসেছিল তখন তার পোশাকআশাকে রক্ত লেগেছিল। এর পর শুক্রবার হাঁসখালি থানায় অভ্র এবং তার সঙ্গীর নামে লিখিত অভিযোগ দায়ের করেন নাবালিকার পরিবারের সদস্যরা। শনিবার পুলিশ গ্রেফতার করেছে মূল অভিযুক্ত অভ্রকে। এ কথা জানিয়েছেন রানাঘাট পুলিশ জেলার পুলিশ সুপার কে কান্নান। তদন্ত চলছে বলেও জানিয়েছেন তিনি।
এক নাবালিকাকে ধর্ষণের অভিযোগের ঘটনায় ব্যাপক চাঞ্চল্য ছড়াল মালদহের মানিকচক থানায়। অভিযোগের তির গ্রামেরই এক যুবকের বিরুদ্ধে। গুরুতর অবস্থায় ওই  নাবালিকা এখন হাসপাতালে চিকিৎসাধীন। ঘটনার তদন্ত শুরু করেছে পুলিশ। নির্যাতিতা নাবালিকার বয়স ১৫ বছর। স্থানীয় স্কুলের নবম শ্রেণির ছাত্রী সে। নাবালিকার মায়ের অভিযোগ, বৃহস্পতিবার রাতে বাড়ির পাশে শৌচাগারে যাচ্ছিল মেয়ে। সেই সময় তাকে জোর করে টেনে নিয়ে যায় গ্রামেরই এক যুবক। তার মুখ চেপে ধরে বাড়ি থেকে কিছুটা দূরে একটি আমবাগানে কুঁড়েঘরে তুলে নিয়ে যাওয়া হয়। অভিযোগ, এর পর একাধিক বার ধর্ষণ করা হয় নবম শ্রেণির ছাত্রীকে। বার বার শারীরিক নির্যাতনের পর জ্ঞান হারায় নাবালিকা। ওই কুঁড়েঘরেই অচৈতন্য অবস্থায় পড়ে থাকে সে। শুক্রবার সকাল সাড়ে ১০টা নাগাদ স্থানীয় এক মহিলা নাবালিকাকে অচৈতন্য অবস্থায় পড়ে থাকতে দেখে তার বাড়িতে খবর দেন। এর পর মেয়েটিকে নিয়ে যাওয়া হয় হাসপাতালে। নির্যাতিতার মায়ের দাবি, মেয়েকে খোঁজাখুঁজির সময় তাঁরা জানতে পারেন যে, গ্রামের এক মহিলা অভিযুক্ত যুবকের সঙ্গে তাঁর মেয়েকে দেখেছেন। ওই যুবকের বাড়ি গিয়ে তাঁর দেখা মেলে। কিন্তু নাবালিকার কথা জিজ্ঞেস করলে তিনি কিছুই বলেননি। জ্ঞান ফেরার পর মেয়েটি সমস্ত ঘটনা তার বাবা-মাকে জানায় ধর্ষিতা। এর পর সমস্ত ঘটনার বিবরণ দিয়ে মানিকচক থানার পুলিশের কাছে ধর্ষণের অভিযোগ দায়ের করেন নাবালিকার মা। তবে অভিযুক্তের পরিবারের দাবি, তাদের ছেলের সঙ্গে ওই নাবালিকার প্রেমের সম্পর্ক ছিল। ঘটনার তদন্ত শুরু করেছে পুলিশ।
নাবালিকাকে অপহরণ করে বিক্রির পর তাকে ধর্ষণ করা হয়েছে বলে অভিযোগ উঠেছিল। সেই ঘটনার তদন্তে নেমে ৭ জনকে গ্রেফতার করল পুলিশ। ঘটনাটি ঘটেছে ছত্তীসগঢ়ের কোরবা জেলায়। বৃহস্পতিবার এই ঘটনার কথা জানিয়েছে পুলিশ। সংবাদ সংস্থা পিটিআই সূত্রে খবর, গত অক্টোবর মাসে ১৫ বছরের এক নাবালিকাকে কোরবা এলাকা থেকে অপহরণ করে হরিয়ানায় এক ব্যক্তির কাছে তাকে বিক্রি করা হয় বলে অভিযোগ। ওই ব্যক্তির বিরুদ্ধে নাবালিকাকে একাধিক বার ধর্ষণের অভিযোগ উঠেছে। গত ১১ অক্টোবর পরিবারের সঙ্গে দশেরার অনুষ্ঠান দেখতে গিয়েছিলেন ওই নাবলিকা। সেখান থেকে তাকে অপহরণ করা হয় বলে অভিযোগ। এর পরই তদন্তে নামে পুলিশ। নিখোঁজ হওয়ার প্রায় ২ মাস পর হরিয়ানার সোনিপত থেকে নাবালিকাকে উদ্ধার করা হয়।   এর পরই ৭ জনকে গ্রেফতার করে পুলিশ। তাঁদের মধ্যে রয়েছেন ২ মহিলা। ধৃতদের মধ্যে ৬ জনই ছত্তীসগঢ়ের বাসিন্দা। তবে ঠিক কবে তাঁদের গ্রেফতার করা হয়েছে তা জানা যায়নি। ধৃতদের বিরুদ্ধে ভারতীয় দণ্ডবিধির একাধিক ধারা ও পকসো আইনে মামলা রুজু করা হয়েছে। এই ঘটনায় আর কেউ জড়িত কি না, তা খতিয়ে দেখা হচ্ছে বলে পুলিশ সূত্রে খবর।
এক নাবালিকাকে ধর্ষণ এবং খুনের মামলায় ২ যুবক ৭ বছর ধরে জেলে বন্দি ছিলেন। বুধবার বিচারকের রায়ে তাঁরা দু’জনেই বেকসুর খালাস পেলেন। জামির শেখ ও আলকাস শেখ নামে ওই দুই অভিযুক্তকে আদালত নির্দোষ বলে সাব্যস্ত করে বিনা শর্তে মুক্তি দিয়েছে। মুর্শিদাবাদের নবগ্রাম থানার পুন্ডিতে ওই দু’জনের বাড়ি। ২০১৫ সালের ৬ নভেম্বর, নবগ্রাম থানার পুন্ডি গ্রামের ধুলাগুড়ি জঙ্গলে খুন হয় ৯ বছরের এক নাবালিকা। ৭ নভেম্বর, নাবালিকার মামা সুজাউদ্দিন শেখ নবগ্রাম থানায় লিখিত ভাবে খুনের অভিযোগ দায়ের করেন। তিনি জানান, ঘটনার দিন তাঁর ভাগ্নি আরও ২ নাবালিকার সঙ্গে স্থানীয় একটি জঙ্গলে ছাগল চরাচ্ছিল। সেই সময় ওই এলাকারই যুবক জামির তাঁর ভাগ্নিকে জঙ্গলের দিকে নিয়ে যায়। তার পর থেকে আর কোনও খোঁজ পাওয়া যায়নি। নাবালিকার মামা পুলিশের কাছে দাবি করেছিলেন, জামির ও আলকাস তাঁর ভাগ্নিকে জঙ্গলে নিয়ে গিয়ে ধর্ষণ এবং খুন করেছেন।  পুলিশ সূত্রে জানা গিয়েছে, অভিযুক্তদের বিরুদ্ধে ভারতীয় দণ্ডবিধির ৩০২ (খুন), ৩৭৬ (পকসো), এবং ৩৪-সহ একাধিক ধারায় মামলা রুজু করে তদন্ত শুরু করা হয়। নিখোঁজ হওয়ার পরের দি‌ন স্থানীয় আদিবাসীরা ধুলাউড়ি জঙ্গলে শিকার করতে গিয়ে ওই নাবালিকার দেহ পড়ে থাকতে দেখেন। ঘটনাস্থলে পুলিশ আসার পরে, নাবালিকার দেহ উদ্ধার করে নবগ্রাম গ্রামীণ হাসপাতালে নিয়ে যাওয়া হয়। সেখানকার চিকিৎসকেরা তাকে মৃত বলে ঘোষণা করেন। ময়নাতদন্তের রিপোর্টে ধর্ষণ ও শ্বাসরোধ করে খুনের কথা উল্লেখ করা হয়। অভিযুক্ত জামিরকে শুরুতেই গ্রেফতার করা হয়। তার তিন দিন পর, ১২ নভেম্বর, ২০১৫ দ্বিতীয় অভিযুক্ত আলকাসকে গ্রেফতার করে পুলিশ। সেই থেকে ধৃতদের একাধিক বার জামিনের আবেদন খারিজ করে‌ন বিচারক। দু’জনকেই জেল হেফাজতে রেখে ২০১৭ সালে বিচার প্রক্রিয়া শুরু হয়। দীর্ঘ ৫ বছর ধরে ২০ জন সাক্ষীর সাক্ষ্য গ্রহণ শেষে  বুধবার মুর্শিদাবাদের অতিরিক্ত দায়রা বিচারক দীপ্ত ঘোষ অভিযুক্ত দু’জনকে বেকসুর খালাস ঘোষণা করেন। ৭ বছর জেলবন্দি থাকার পর আদালতের রায়ে মুক্ত হলেন ওই দুজন। জামিরের আইনজীবী বুধবার বলেন, “আমি প্রথম থেকে যে দাবি জানিয়েছিলাম, তাকে মান্যতা দিয়ে মাননীয় বিচারক আমার মক্কেলকে মুক্তি দিয়েছেন।’’ আলকাস বলেছেন, “এ ধরনের অভিযোগের ক্ষেত্রে পুলিশের আরও ভাল ভাবে তদন্ত করা উচিত ছিল। আমাদের মতো বিনা দোষে আর যেন কাউকে সাজা পেতে না হয়। যে ভাবে সামাজিক সম্মান নষ্ট হয়েছে, তা কোনও দিনই ফিরে পাব না আমরা।”
জেলা হাসপাতালে শুধু নয়, ধর্ষণের অভিযোগকারিণীর ডাক্তারি পরীক্ষা করানোর অনুমতি দেওয়া হোক জেলার সমস্ত সরকারি হাসপাতাল, স্বাস্থ্যকেন্দ্র ও প্রাথমিক স্বাস্থ্যকেন্দ্রগুলিতে। হাওড়া জেলা স্বাস্থ্য দফতর থেকে এমনই আবেদন করা হয়েছে রাজ্য স্বাস্থ্য দফতরের কাছে। সূত্রের খবর, কারণ হিসেবে জানানো হয়েছে, দৈনন্দিন পরিষেবার চাপ সামলে ধর্ষণের মামলায় অভিযোগকারিণীদের ডাক্তারি পরীক্ষা করার মতো পরিকাঠামো হাওড়া জেলা হাসপাতালে নেই। তবে, এই আবেদন মঞ্জুর হলে তাতে অভিযোগকারিণীদের হয়রানি বাড়তে পারে বলে আশঙ্কা করছেন অনেকেই। হাওড়া জেলা স্বাস্থ্য দফতর সূত্রে জানা গিয়েছে, উলুবেড়িয়া মহকুমা বাদে হাওড়ার শহর ও গ্রামীণ এলাকায় থানা রয়েছে ২০টি। ওই সব থানা থেকে বর্তমানে ধর্ষণের মামলা আসে প্রতিদিন গড়ে সাত-আটটি। সব মামলার ক্ষেত্রেই অভিযোগকারিণীদের হাওড়া জেলা হাসপাতালে পাঠিয়ে দেওয়া হচ্ছে বলে দাবি। অথচ, হাওড়ায় সরকারি হাসপাতাল ও স্বাস্থ্যকেন্দ্র রয়েছে ১২টিরও বেশি। জেলা স্বাস্থ্য দফতরের এক পদস্থ আধিকারিক বলেন, ‘‘নিয়ম অনুযায়ী যে কোনও সরকারি হাসপাতাল, স্বাস্থ্যকেন্দ্র, প্রাথমিক স্বাস্থ্যকেন্দ্রে এই মেডিক্যাল পরীক্ষা করা যেতে পারে। কিন্তু তা না করে ধর্ষণের মামলার সব অভিযোগকারিণীদের পাঠিয়ে দেওয়া হয় হাওড়া জেলা হাসপাতালে। হাসপাতালে এত রোগী সামলানোর পরে প্রতিদিন গড়ে ৭-৮ জনের পরীক্ষা করার বিষয়টি রোগী পরিষেবার ক্ষেত্রে অসুবিধা সৃষ্টি করছে।’’ স্বাস্থ্য দফতর সূত্রের খবর, হাওড়া জেলা হাসপাতাল হাওড়ার সব চেয়ে বড় সরকারি হাসপাতাল। সেখানে শয্যা রয়েছে ৬৩০টি। অধিকাংশ শয্যাই প্রতিদিন ভর্তি থাকে। এ ছাড়া, ওই হাসপাতালে বিভিন্ন বিভাগের বহির্বিভাগে চিকিৎসার জন্য রোজ এক হাজারেরও বেশি রোগী আসেন। এর সঙ্গেই রোজ প্রায় লাইন পড়ে যাচ্ছে ধর্ষণ সংক্রান্ত মেডিক্যাল পরীক্ষার জন্য। হাসপাতালের বহির্বিভাগ ও অন্তর্বিভাগের রোগী সামলে প্রতিদিন এই পরীক্ষা করতে গিয়ে হিমসিম খাচ্ছেন চিকিৎসকেরা। শুধু মেডিক্যাল পরীক্ষাই নয়, মামলা চলাকালীন প্রয়োজনে আদালতে সাক্ষ্য দিতেও যেতে হচ্ছে তাঁদের। যে দিন সাক্ষ্যদানের তারিখ পড়ছে, ওই দিন হাসপাতালে অনেকটা সময় সংশ্লিষ্ট চিকিৎসক পরিষেবা দিতে পারছেন না। অভিযোগ, এ সব কারণে অনেকটাই ব্যাহত হচ্ছে হাওড়া জেলা হাসপাতালের রোগী পরিষেবার কাজ। দূর থেকে এসে রোগীরা পরিষেবা না পেয়ে ফিরে যাচ্ছেন। এই সমস্ত কথা মাথায় রেখেই রাজ্য স্বাস্থ্য দফতরের কাছে ওই আবেদন পাঠানো হয়েছে বলে খবর। তবে, এই আবেদন ঘিরে রয়েছে একাধিক প্রশ্ন। সরকারি স্বাস্থ্যকেন্দ্রে ও প্রাথমিক স্বাস্থ্যকেন্দ্রে পরিষেবা এবং পরিকাঠামোগত একাধিক খামতির অভিযোগ বারবারই ওঠে। এমনকি, সেখানে ন্যূনতম স্বাস্থ্য পরিষেবাটুকুও না পাওয়া, রোজ চিকিৎসক বা নার্স না থাকারও বহু অভিযোগ উঠেছে। এমন অবস্থায় ওই সব জায়গায় ধর্ষণ সংক্রান্ত স্পর্শকাতর মামলার মেডিক্যাল পরীক্ষা আদৌ কী ভাবে করানো সম্ভব, সেই প্রশ্ন স্বাভাবিক ভাবেই উঠছে। হাওড়া জেলা হাসপাতালে রোগী ও চিকিৎসকদের হয়রানি এড়াতে এই আবেদন ধর্ষণের মামলার অভিযোগকারিণীদের হয়রানি বাড়িয়ে দেবে কি না, সেই প্রশ্নও তুলছেন অনেকে। তা ছাড়া, জেলার সব চেয়ে বড় সরকারি হাসপাতালে কেন সমস্ত পরিষেবা সামলানোর উপযুক্ত পরিকাঠামো গড়ে তোলা হবে না, সামনে আসছে সেই প্রশ্নটিও।
বাড়ি থেকে ঢিলছোড়া দূরত্বে পুকুরের পাশ থেকে উদ্ধার হল তৃতীয় শ্রেণির এক ছাত্রীর কম্বল জড়ানো দেহ। মঙ্গলবার এই ঘটনা ঘটেছে হাওড়ায় উলুবেড়িয়ার রাজাপুর থানা এলাকায়। পুলিশ ওই ছাত্রীর দেহ উদ্ধার করে ময়নাতদন্তের জন্য পাঠিয়েছে। ওই ছাত্রীর পরিবারের অভিযোগ, তাকে ধর্ষণ করে খুন করেছে সুবিদ মল্লিক নামে এলাকারই এক যুবক। মঙ্গলবার সকালে বাড়ির কাছে একটি পুকুরপাড়ে মেয়েটির জুতো দেখতে পান স্থানীয় বাসিন্দারা। এর পর বাড়ি থেকে ১০০ মিটার দূরে উদ্ধার হয় ওই ছাত্রীর কম্বলে জড়ানো দেহ। পরিবারের লোকের অভিযোগ, ওই ছাত্রীকে ধর্ষণ করে খুন করা হয়েছে। ঘটনার জেরে ক্ষোভ ছড়ায় এলাকায়। পুলিশ পৌঁছলে দেহ তুলতে তাদের বাধা দেন স্থানীয় বাসিন্দাদের একাংশ। ওই ছাত্রীর মায়ের অভিযোগ, ‘‘সোমবার আমার মেয়ে বাড়ি না ফেরায় আমরা বিভিন্ন জায়গায় খোঁজখবর শুরু করি। পরে জানতে পারি, আমাদেরই প্রতিবেশী যুবক সুবিদ মল্লিক তাকে ডেকে নিয়ে গিয়েছিল। আমার মেয়েকে ধর্ষণের পর খুন করে পালিয়ে গেছে সুবিদ। অভিযুক্তের ফাঁসি চাই।’’ স্থানীয় বাসিন্দারা জানিয়েছেন, সোমবার সন্ধ্যায় এলাকার একটি দোকানে খাবার খাওয়ানোর নাম করে ওই ছাত্রীকে ডেকে নিয়ে গিয়েছিল সুবিদ। ওই এলাকার এক ঘুগনি বিক্রেতা শেখ আলিরুদ্দিন বলেন, ‘‘আজ সকালে আমি ঘটনার কথা শুনলাম। সোমবার সন্ধ্যায় আমার দোকানে ওই বাচ্চাটিকে নিয়ে এসেছিল সুবিদ। দোকান থেকে ঘুগনি, মুড়ি এবং ডিমসেদ্ধ কিনে নিয়ে যায়।’’ তাঁর দাবি, এর পর ঘণ্টা দু’য়েক বাদে সুবিদকে দেখতে পাওয়া গেলেও মেয়েটিকে তার সঙ্গে দেখা যায়নি।
স্বামী-স্ত্রীর অশান্তি মিটিয়ে দেওয়ার ক্ষমতা রাখেন তিনি। এই মর্মে বিভিন্ন জায়গায় বিজ্ঞাপন দেখে ‘সাধুবাবা’র কাছে ছুটে গিয়েছিলেন এক বধূ। দাম্পত্য কলহ মিটিয়ে দেওয়ার নামে সেই বধূকে একাধিক বার ধর্ষণ করা হয় বলে অভিযোগ ‘সাধু’ এবং তাঁর এক সাগরেদের বিরুদ্ধে। নির্যাতিতার পরিবারের অভিযোগ, লজ্জা এবং অপমানে শেষ পর্যন্ত গলায় দড়ি দিয়ে আত্মহত্যা করেছেন বধূ। উত্তর ২৪ পরগনার বনগাঁর ঘটনা। অভিযোগের ভিত্তিতে ওই ‘সাধুবাবা’কে আটক করেছে পুলিশ। সোমবার রাতে ‘সাধু’ সুকুমার দাস এবং জয়দেব নামে দুই ব্যক্তির বিরুদ্ধে বনগাঁ থানায় অভিযোগ দায়ের করেন মৃতার দাদা। পুলিশ সূত্রে খবর, অভিযুক্ত সুকুমারকে আটক করে জিজ্ঞাসাবাদ করা হচ্ছে। প্রয়োজনে তাঁকে গ্রেফতার করা হতে পারে। মৃতার বাপের বাড়ির লোকজন জানান, বছর ছয়েক আগে বিয়ে হয় বৃন্দার (নাম পরিবর্তিত)। কিন্তু স্বামীর সঙ্গে তাঁর বনিবনা হত না। প্রায়শই ঝামেলা হত দু’জনের। এক বার ঝগড়ার পর রাগ করে বৃন্দার স্বামী বাড়ি ছেড়ে চলে যান। এর পর দাম্পত্য কলহ মেটানোর জন্য এক ‘সাধু’র পরামর্শ নিতে যান বৃন্দা।  অভিযোগ, ওই সাধু এবং তার এক সহযোগী বিভিন্ন ভাবে ভয় দেখিয়ে একাধিক বার বৃন্দাকে ধর্ষণ করেন। শেষে অপমান এবং ভয়ে সোমবার গলায় দড়ি দিয়ে আত্মহত্যা করেছেন তিনি। মৃত্যুর আগে একটি চিরকুটে তিনি গোটা ঘটনা লিখে গিয়েছেন বলে দাবি তাঁর পরিবারের। এই অভিযোগের প্রেক্ষিতে তদন্ত শুরু করেছে পুলিশ।
উরফি জাভেদ কোনও বড় তারকা নন। তা-ও উরফিকে নিয়ে আগ্রহের অন্ত নেই। নিত্য দিন কোনও না কোনও কারণে তিনি শিরোনামে। তাঁর সাজপোশাকের কারণে বার বার প্রচারের আলোয় এসেছেন উরফি। পাশাপাশি তীব্র কটাক্ষ এবং জনরোষের মুখেও তাঁকে পড়তে হয় প্রায়শই। এবার এক ধাপ এগিয়ে রবি রঞ্জন গিরি নামক এক ব্যক্তির থেকে খুন ও ধর্ষণের হুমকি পেলেন এই শৌখিনী। সেই ব্যক্তি অবশ্য উরফির পরিচিত মানুষ। সম্প্রতি নিজের টুইটার অ্যাকাউন্টে সে কথা জানান তিনি। তার পর বিষয়টি নিয়ে পদক্ষেপ করেছে মুম্বই পুলিশ। কে এই রবি রঞ্জন গিরি? তিনি উরফির পরিচিত। পেশায় রবি জমি-বাড়ি কেনাবেচার সঙ্গে যুক্ত। বিগত কয়েক দিন ধরেই তিনি উরফিকে অশ্লীল বিভিন্ন অডিয়োবার্তা পাঠাচ্ছেন। ধর্ষণ ও খুনের হুমকিও দিচ্ছেন। এমনকি, ওই ব্যক্তি মোবাইল নম্বর বদল করে উরফিকে প্রতি দিনই বিরক্ত করছিলেন। অবশেষে আর কোনও পথ না পেয়ে, সম্প্রতি গোরেগাঁও থানায় ওই ব্যক্তির বিরুদ্ধে লিখিত অভিযোগ দায়ের করা হয় বলেই খবর পুলিশ সূত্রের। তবে তাতে পরিস্থিতির পরিবর্তন ঘটেনি। ঘটনা বাড়াবাড়ির দিকে গড়াচ্ছে দেখে বৃহস্পতিবার টুইট করেন উরফি। সেখানেই ট্যাগ করেন মুম্বই পুলিশ ও মুম্বই পুলিশের কমিশনারকে। উরফি লেখেন, ‘‘কয়েক দিন ধরেই আমি ধর্ষণ ও খুনের হুমকি পাচ্ছি। নিত্যনতুন নম্বর থেকে ফোন করে আমাকে হুমকি দিচ্ছেন ওই ব্যক্তি। আমি এই মুহূর্তে ভারতে না থাকার কারণে থানায় গিয়ে অভিযোগ জানাতে পারছি না। তবে এখানে ওই ব্যক্তির ছবি দিচ্ছি যাতে সকলে সচেতন হতে পারেন।’’ দ্রুততার সঙ্গে উরফির এই টুইটের উত্তর দেয় মুম্বই পুলিশ। ইতিমধ্যেই গোরেগাঁও থানায় অভিযুক্তের বিরুদ্ধে পুলিশ এফআইআর দায়ের করেছে। আপাতত অভিযুক্তের খোঁজ শুরু করেছে পুলিশ। উল্লেখ্য, এই মুহূর্তে দুবাইতে রয়েছেন উরফি। সেখান থেকে বেশ কিছু ছবি ও ভিডিয়ো ইতিমধ্যেই অনুরাগীদের সঙ্গে ভাগ করে নিয়েছেন এই পোশাক শৌখিনী।
হবু স্বামী ও দেওরের বিরুদ্ধে ধর্ষণ এবং খুনের চেষ্টার অভিযোগ দায়ের করেছেন এক তরুণী। পুলিশি সূত্রে জানা গিয়েছে, শুক্রবার সকালে নরেন্দ্রপুর থানার বনহুগলির নতুনহাট এলাকায় রাস্তার পাশে ঝোপের ভিতর থেকে জখম অবস্থায় ওই তরুণীকে উদ্ধার করা হয়। তাঁর হাতে সিগারেটের একাধিক ছেঁকার দাগ ও শরীরের নানা জায়গায় আঘাতের চিহ্ন ছিল। অভিযুক্তদের অবশ্য এখনও ধরতে পারেনি পুলিশ।স্থানীয়েরা নরেন্দ্রপুর থানায় খবর দিলে পুলিশ ওই অচৈতন্য তরুণীকে উদ্ধার করে প্রথমে সোনারপুর গ্রামীণ হাসপাতালে ভর্তি করে। পরে অবস্থার অবনতি হওয়ায় তাঁকে বারুইপুর মহকুমা হাসপাতালে স্থানান্তরিত করা হয়। এর পরে ধীরে ধীরে কিছুটা সুস্থ হওয়ায় শনিবার রাতে তাঁর বয়ান লিপিবদ্ধ করা হয়। পুলিশকে তিনি জানিয়েছেন, তাঁর বাড়ি মুর্শিদাবাদ জেলার লালগোলায়। বছরখানেক আগে স্থানীয় এক যুবকের সঙ্গে তাঁর বিয়ে ঠিক হয়। তার পরেই হবু স্বামী তাঁর নামে লক্ষাধিক টাকা ঋণ নেয় ব্যাঙ্ক থেকে। তরুণীর দাবি, হবু স্বামী ও তার বাড়ির লোকেরা বুধবার রাতে তাঁকে নিজেদের বাড়িতে ডেকেছিল। সেখানেই খাবারের সঙ্গে ঘুমের ওষুধ মিশিয়ে খাওয়ানো হয় তাঁকে। তাতে তিনি আধা-অচৈতন্য হয়ে পড়েন। এর পরে সেখানেই তাঁকে পর পর ধর্ষণ করে হবু স্বামী ও দেওর। জ্ঞান ফিরলে তরুণী বুঝতে পারেন, তাঁকে কলকাতায় নিয়ে আসা হয়েছে। শিয়ালদহ স্টেশনে ট্রেন থেকে নামানোর পরে তাঁকে যে ফের ঘুমের ওষুধ মেশানো খাবার খাওয়ানো হয়েছিল, সে কথাও মনে পড়ে তাঁর। তবে তার পরে আর হুঁশ ছিল না।পুলিশি সূত্রে জানা গিয়েছে, বৃহস্পতিবার রাতে ওই তরুণীকে অচৈতন্য অবস্থায় ঝোপে ফেলে আসা হয়। শুক্রবার সকালে তাঁকে দেখতে পেয়ে নতুনহাট এলাকার বাসিন্দারা থানায় খবর দেন। প্রত্যক্ষদর্শী রাবিয়া বিবি বলেন, ‘‘সকালে রাস্তার পাশে ঝোপের মধ্যে ওই তরুণীকে পড়ে থাকতে দেখা যায়। প্রথমে মনে হয়েছিল, হয়তো প্রাণ নেই। তার পরে বোঝা যায়, বেঁচে আছেন। পুলিশে খবর দিয়ে হাসপাতালে নিয়ে যাওয়া হয়। ওই তরুণীর পাশে পড়ে থাকা একটি কাপড়ের ব্যাগে কিছু কাগজপত্র ছিল। তা পুলিশ নিয়ে গিয়েছে।’’তদন্তকারীরা জানান, অভিযুক্ত যুবকেরা পেশায় রাজমিস্ত্রি। সোনারপুর-নরেন্দ্রপুর এলাকায় মুর্শিদাবাদের অনেক রাজমিস্ত্রি কাজ করেন। তাই ওই এলাকা তাঁদের অনেকেরই পরিচিত। লালগোলা থেকে অচৈতন্য করে নিয়ে আসার পরে অতিরিক্ত পরিমাণ ঘুমের ওষুধ খাইয়েই ওই তরুণীকে খুন করার চেষ্টা হয়েছিল বলে প্রাথমিক ভাবে মনে করছে পুলিশ। পুলিশের ধারণা, ওই যুবকেরাও হয়তো কাজের সূত্রে নরেন্দ্রপুর-সোনারপুর এলাকা খুব ভাল ভাবে চেনে। সেই কারণেই সেখানে নিয়ে আসা হয়েছিল তরুণীকে।ওই তরুণীকে জিজ্ঞাসাবাদ করে তাঁর হবু স্বামী ও দেওর সম্পর্কে নানা সূত্র পাওয়া গিয়েছে বলে দাবি তদন্তকারীদের। তাদের ধরতে মুর্শিদাবাদ জেলা পুলিশের সঙ্গে যোগাযোগ করা হয়েছে। তরুণীর বয়ান অনুযায়ী, প্রাথমিক ভাবে পুলিশের অনুমান, তাঁর নামে ব্যাঙ্ক থেকে টাকা ধার নেওয়ার পরেই তাঁকে খুনের ছক কষা হয়েছিল। কারণ, তিনি মারা গেলে ব্যাঙ্ককে ঋণের টাকা ফেরত দিতে হত না। পুরো টাকাটাই তাঁর হবু স্বামী ও তার পরিজনেরা আত্মসাৎ করত। পুরো ঘটনা খতিয়ে দেখা হচ্ছে বলে নরেন্দ্রপুর থানা সূত্রের খবর।তরুণী জানিয়েছেন, তিনি বেহুঁশ হয়ে যাওয়ার পরে তাঁর ডান হাতের কব্জিতে বার বার সিগারেটের ছেঁকা দেওয়া হয়েছিল। তিনি মারা গিয়েছেন কি না, ওই ভাবে সম্ভবত সেটাই বোঝার চেষ্টা করছিল অভিযুক্ত দুই যুবক।
নিমন্ত্রণ করে বাড়িতে ডেকে এনে এক নাবালিকাকে ধর্ষণের অভিযোগ উঠল। পুলিশের কাছে দায়ের করা অভিযোগে জানানো হয়েছে, অভিযুক্ত যুবকের মা ওই নাবালিকাকে বাড়িতে ডেকে এনেছিলেন। তার পর খাবারের সঙ্গে মিশিয়ে দিয়েছিলেন মাদক। তার প্রভাবে অচৈতন্য হয়ে পড়তেই দক্ষিণ কলকাতার হরিদেবপুরের বাসিন্দা মহিলার ছেলে ওই নাবালিকাকে ধর্ষণ করেন বলে অভিযোগ। নির্যাতিতার অভিযোগের ভিত্তিতে পকসো আইনে মামলা দায়ের হয়েছে। অভিযুক্ত মা ও ছেলেকে গ্রেফতার করেছে পুলিশ। নির্যাতিতার পরিবার সূত্রে জানা গিয়েছে, ওই নাবালিকার সঙ্গে একটি প্রতিষ্ঠানে বিউটিশিয়ান কোর্স করতেন অভিযুক্তের মা। হরিদেবপুরের বাড়িতে তাঁর একটি পার্লারও রয়েছে। গত অক্টোবরে কালীপুজো উপলক্ষে ওই নাবালিকাকে নিমন্ত্রণ করে বাড়িতে ডেকে নিয়ে গিয়েছিলেন অভিযুক্ত মহিলা। এর পরেই খাবারে মাদক মিশিয়ে দেন বলে অভিযোগ। খাবার খেয়ে কিশোরী অচেতন হয়ে পড়লে তাকে ওই যুবক ধর্ষণ করেন বলে অভিযোগ। পুলিশ সূত্রের খবর, তিন দিন ধরে চলে নির্যাতন। তিন দিন পর কোনও মতে পালিয়ে যায় সে। বাড়ি ফিরে এক আত্মীয়কে সব কথা জানায়। এর পর এক বেসরকারি হাসপাতালে চিকিৎসা করাতে যায় সে। প্রথমে সামাজিক লজ্জার কারণে ধর্ষণের অভিযোগ করতে চায়নি পরিবার। শুক্রবার, ১৬ ডিসেম্বর হরিদেবপুর থানায় অভিযোগ দায়ের করা হয়। তদন্তে নেমে অভিযুক্ত যুবককে গ্রেফতার করে পুলিশ। পরে তাঁর মাকেও গ্রেফতার করা হয়।
যৌন হেনস্থার অভিযোগে ১০ বছর কারাদণ্ডের সাজা ভোগ করে জেল থেকে বেরোনোর পর আবার ধর্ষণের অভিযোগ উঠল এক যুবকের বিরুদ্ধে। ৯ বছরের বালিকাকে ধর্ষণ করে খুনের অভিযোগে ৩২ বছর বয়সি এক তরুণকে গ্রেফতার করা হয়েছে। ঘটনাটি ঘটেছে মহারাষ্ট্রের কল্যাণ এলাকায়।  গত ১ ডিসেম্বর এক ৯ বছরের বালিকাকে ধর্ষণ করে খুনের অভিযোগ ওঠে। এই ঘটনার তদন্তে নেমে গত বুধবার সুরজ সিংহ ওরফে বীরেন্দ্র মিশ্র নামে এক যুবককে গ্রেফতার করে পুলিশ। জেরায় খুনের কথা স্বীকার করেছেন অভিযুক্ত। তদন্তে নেমে পুলিশ জানতে পেরেছে যে, রাস্তার পাশে পরিবারের সদস্যদের সঙ্গে ঘুমোচ্ছিল ওই বালিকা। সেই সময় তাকে তুলে নিয়ে গিয়ে একটি বহুতলে ধর্ষণ করেন বলে অভিযোগ উঠেছে ওই যুবকের বিরুদ্ধে। ধর্ষণের পর বালিকার গলার নলি কেটে তাকে খুন করেন বলে অভিযোগ।    ওই যুবক এর আগেও যৌন হেনস্থায় অভিযুক্ত ছিলেন। ২০১২ সালে ১০ বছরের এক বালককে যৌন হেনস্থার অভিযোগে তাঁর ১০ বছরের কারাদণ্ড হয়। সম্প্রতি শাস্তি ভোগ করে জেল থেকে ছাড়া পেয়েছেন ওই যুবক। বৃহস্পতিবার যুবককে আদালতে হাজির করানো হয়। আগামী ২৩ ডিসেম্বর পর্যন্ত ওই যুবককে পুলিশি হেফাজতের নির্দেশ দিয়েছে আদালত।
৫২তম বিজয় দিবস উপলক্ষে শুক্রবার সকালে ঢাকার সাভারে জাতীয় স্মৃতিসৌধে পুষ্পস্তবক দিয়ে মুক্তিযোদ্ধাদের প্রতি শ্রদ্ধা নিবেদন করলেন বাংলাদেশের প্রধানমন্ত্রী শেখ হাসিনা। ১৯৭১ সালের মুক্তিযুদ্ধে শহিদদের স্মৃতির প্রতি শ্রদ্ধা জানিয়ে নীরবতা পালন করলেন। সম্মান জানায় বাংলাদেশ স্থলসেনা, নৌসেনা এবং বায়ুসেনা। ভারত এবং বাংলাদেশ, দুই দেশের কাছেই ১৬ ডিসেম্বর তারিখটির বিশেষ তাৎপর্য রয়েছে। ১৯৭১ সালের এই দিনেই বাংলাদেশের মুক্তিবাহিনী ও তাদের সহযোগী ভারতীয় সেনার কাছে আত্মসমর্পণের দলিলে সই করেছিল পাক সেনা।  
বলিউডের মন্দার বাজারে আশার আলো এখন ‘পাঠান’। প্রায় চার বছরের প্রতীক্ষার পর বড় পর্দায় ফিরছেন শাহরুখ খান। কিন্তু বাধার মুখে শাহরুখ-দীপিকার ছবি। বাদ সেধেছে দীপিকার গেরুয়া বিকিনি। ইতিমধ্যেই ছবি বয়কটের ডাক উঠছে মধ্যপ্রদেশ থেকে। ‘খারাপ উদ্দেশ্যে’ বানানো এই ছবি প্রেক্ষাগৃহে মুক্তির যোগ্য নয়, জানিয়েছেন সেখানকার স্বরাষ্ট্রমন্ত্রী নরোত্তম মিশ্র। ছবির প্রথম গানের ভিডিয়ো মুক্তি পাওয়ার পর থেকেই আগুন ছড়িয়ে পড়েছে সমাজমাধ্যমে। ‘বেশরম রং’ গানে দীপিকার খোলামেলা পোশাকই এখনই মাথাব্যথার কারণ হয়ে দাঁড়িয়েছে একাংশের। অশ্লীলতার দায়ে কঠোর সমালোচনার মুখে পড়তে হয়েছে শাহরুখ-দীপিকাকে। অভিনেত্রীর বিকিনির পক্ষে দাঁড়ালেন অভিনেতা প্রকাশ রাজ। চলতি হাওয়ার পক্ষে নয়, বরং বরাবরই তার বিপরীতেই হেঁটেছেন প্রকাশ। গেরুয়া বিকিনি পরিহিতা দীপিকার মোহময়ী অবতারের পক্ষ নিয়ে সমালোচকদের তীব্র কটাক্ষ করেন প্রকাশ। তিনি টুইট করে লেখেন, ‘‘নিছকই একটা প্রশ্ন করতে চাই, যখন গেরুয়া পরে ধর্ষকের গলায় মালা পরানো হয় কিংবা, কিছু দালাল বিধায়ক ঘৃণাভরা বক্তৃতা দেন, যখন ওই বসন পরা স্বামীজি দলিত ধর্ষণ করেন, তখন কিছু হয় না? কিন্তু ছবিতে একটা পোশাক নিয়ে যত মাথাব্যথা।” ‘বেশরম রং’ ভিডিয়োতে দীপিকাকে কখনও বিকিনি স্যুট পরে, কখনও বা মনোকিনি পোশাকে নানা ভঙ্গিতে নাচতে দেখা গিয়েছে। তা দেখেই আপত্তি জানিয়েছে মধ্যপ্রদেশের স্বরাষ্ট্র দফতর। নরোত্তমের দাবি, খারাপ উদ্দেশ্য নিয়ে এই গানের ভিডিয়ো শুট করা হয়েছে। তিনি সাফ জানান, দৃশ্যগুলি কুরুচিকর, অশ্লীল। সেগুলি সংশোধন না করলে মধ্যপ্রদেশে এ ছবির প্রদর্শন হবে না। যদিও ছবি বয়কট প্রসঙ্গে বৃহস্পতিবার কলকাতা আন্তর্জাতিক চলচ্চিত্র উৎসবের মঞ্চে নিন্দকদের কড়া বার্তা দিয়েছেন শাহরুখ। তিনি বলেন, ‘‘সমাজমাধ্যম থাকায় এখন অনেকেরই চিন্তাভাবনার পরিসরটা ছোট হয়ে আসছে। তবে আমার বিশ্বাস, সিনেমা এর চেয়ে অনেক বড়। এবং সব কিছুর ঊর্ধ্বে উঠে সে নিজের মতো টিকে থাকবে।’’
৮ বছরের বালিকার নগ্ন দেহ উদ্ধার ঘিরে রহস্য দানা বাঁধল উত্তরপ্রদেশে। বৃহস্পতিবার ভাদোহি এলাকায় এক বালিকার দেহ উদ্ধার করা হয়েছে। তাঁর যৌনাঙ্গে আঘাতের চিহ্ন রয়েছে। ধর্ষণ করা হয়েছে বলে অনুমান পুলিশের। বুধবার সন্ধ্যায় প্রতিবেশীর বিয়েতে গিয়েছিল ওই বালিকা। তার পর থেকেই তার খোঁজ পাওয়া যাচ্ছিল না। বৃহস্পতিবার বালিকার বাড়ির কিছু দূরেই রক্তাক্ত অবস্থায় তার দেহ উদ্ধার করা হয়।   পুলিশ সুপার অনিল কুমার জানিয়েছেন, খুনের আগে বালিকাকে ধর্ষণ করা হয়েছে বলে প্রাথমিক তদন্তে অনুমান। দেহ ময়নাতদন্তের জন্য পাঠানো হয়েছে। এই ঘটনায় মামলা রুজু করা হয়েছে। কে বা কারা এই ঘটনায় যুক্ত, তা খতিয়ে দেখা হচ্ছে। এই প্রতিবেদন লেখা পর্যন্ত কেউ গ্রেফতার হননি।
রাজারহাটের পরে নিউ টাউন। একটি অতিথিশালায় ফের এক যুবতীকে ধর্ষণের অভিযোগ উঠল। অভিযোগ পেয়ে তদন্তে নেমে এক যুবককে গ্রেফতার করেছে পুলিশ। তাঁর নাম সোনু সরকার। বুধবার ধৃতকে বারাসত আদালতে তোলা হলে পাঁচ দিন পুলিশি হেফাজতে রাখার নির্দেশ দেন বিচারক। সোনুকে প্রাথমিক জিজ্ঞাসাবাদ করে পুলিশ জেনেছে, তাঁর সঙ্গে ওই যুবতীর আলাপ হয়েছিল সোশ্যাল মিডিয়ায়। ক্রমে দু’জনের ঘনিষ্ঠতা বাড়ে। রবিবার রাতে নিউ টাউনের ইকো পার্ক থানা এলাকার একটি অতিথিশালায় ঘর ভাড়া নেন ওই যুবক-যুবতী। সেখানেই ওই ঘটনা ঘটে বলে অভিযোগ। সোমবার নির্যাতিতা ইকো পার্ক থানায় অভিযোগ দায়ের করার পরে পুলিশ মঙ্গলবার দক্ষিণ কলকাতা থেকে সোনুকে গ্রেফতার করে। প্রাথমিক তদন্তে পুলিশ জানতে পেরেছে, রবিবার সোনু এবং ওই যুবতী কলকাতায় দেখা করেন। সেখানে তাঁরা খাওয়াদাওয়া ও মদ্যপান করেন। সেই আসরে তাঁদের কয়েক জন বন্ধুও উপস্থিত ছিলেন। রাতে ওই যুবক-যুবতী অনলাইনে নিউ টাউনের অতিথিশালায় ঘর ভাড়া করে সেখানে গিয়ে ওঠেন। মাসখানেক আগে রাজারহাটের একটি বিলাসবহুল রিসর্টে এক তরুণীকে গণধর্ষণের অভিযোগ উঠেছিল। সেই ঘটনার তদন্তে নেমে পুলিশ জানতে পারে, পার্টি করার জন্য রিসর্টটি ভাড়া নেওয়া হয়েছিল। পার্টি শেষে রিসর্টের একটি ঘরে মাদক খাইয়ে তরুণীর উপরে যৌন নির্যাতন করা হয় বলে অভিযোগ। পরে অভিযুক্তেরা ধরাও পড়ে।
বিলকিস বানোর ধর্ষকদের ‘সাজার মেয়াদ শেষের আগে’ মুক্তি দেওয়াকে চ্যালেঞ্জ জানিয়ে দায়ের করা আবেদনের দ্রুততার ভিত্তিতে নতুন বেঞ্চ গড়ে শুনানির আর্জি খারিজ সুপ্রিম কোর্ট। বুধবার প্রধান বিচারপতির ডিওয়াই চন্দ্রচূড়ের বেঞ্চ বিলকিসের আইনজীবী শোভা গুপ্তের আবেদন খারিজ করে বলেছে, ‘‘রিট পিটিশনের বিষয়টি তালিকাভুক্ত হবে। দয়া করে বার বার একই আবেদন জানাবেন না। এটা খুবই বিরক্তিকর।’’ মঙ্গলবার সুপ্রিম কোর্টের বিচারপতি অজয় রস্তোগী এবং বিচারপতি বেলা ত্রিবেদীর বেঞ্চে ১১ ধর্ষক ও খুনির মুক্তির প্রতিবাদে ধর্ষিতা বিলকিসের আবেদনের শুনানির কথা ছিল। কিন্তু শেষ মুহূর্তে বিচারপতি বেলা সরে দাঁড়ানোর শুনানি পিছিয়ে গিয়েছে। এই পরিস্থিতিতে বিলকিসের আইনজীবী শোভা দ্রুত নতুন বেঞ্চ গড়ে মামলার দ্রুত শুনানির আবেদন জানিয়েছিলেন। কিন্তু শীর্ষ আদালত জানিয়ে দিয়েছে, যথা সময়ই বিষয়টি তালিকাভুক্ত হবে। গত ১৫ অগস্ট ৭৬তম স্বাধীনতা দিবসে বিলকিস-কাণ্ডে সাজাপ্রাপ্ত ১১ জনকে মুক্তি দেওয়ার সিদ্ধান্ত নেয় গুজরাত সরকার। তার আগে, মে মাসে মুক্তির জন্য শীর্ষ আদালতে আবেদন জানিয়েছিলেন ওই ধর্ষণের মামলায় সাজাপ্রাপ্ত অপরাধীরা। সেই আবেদনের ভিত্তিতে গুজরাত সরকারকে সিদ্ধান্ত নিতে বলেছিল আদালত। বিজেপি পরিচালিত গুজরাত সরকার ১১ অপরাধীর মুক্তির পক্ষে সওয়াল করে সুপ্রিম কোর্টের সবুজ সঙ্কেত পায়। শীর্ষ আদালতের কাছে বিলকিসের আইনজীবী শোভার দাবি ছিল, ধর্ষণ ও খুনের মতো গুরুতর অপরাধে সাজাপ্রাপ্তদের মেয়াদ শেষের আগেই মুক্তির পুনর্বিবেচনা করা হোক। এবং সেই শুনানি হোক দ্রুততার ভিত্তিতে। এর আগে মুক্তির সিদ্ধান্ত পুনর্বিবেচনার দাবি মেনে নিয়েছিল প্রধান বিচারপতি চন্দ্রচূড়ের বেঞ্চ। গুজরাত সরকার ১১ জন ধর্ষকের জেলের ভিতরে ‘ভাল আচরণের’ দাবি করলেও সরকারি তথ্য ‘অন্য কথা’ বলছে বলে অভিযোগ। ওই ১১ জন যখন বিভিন্ন সময় প্যারোলে জেলের বাইরে ছিল, তাদের বিরুদ্ধে একাধিক অভিযোগ উঠেছে। দু’জনের বিরুদ্ধে এফআইআর দায়ের হয়েছে। দু’জনের বিরুদ্ধে পুলিশে অভিযোগ জমা পড়েছে। ১১ জনের মধ্যে ১০ জনই প্যারোলের নিয়মভঙ্গ করেছে। নিয়মভঙ্গের জন্য বেশ কয়েক জন জেলে শাস্তিও পেয়েছে। এই সব তথ্য জানা গিয়েছে, সুপ্রিম কোর্টে জমা পড়া গুজরাত সরকারের হলফনামা থেকেই। অপরাধীদের মুক্তির বিরোধিতা করে সুপ্রিম কোর্টে যে মামলা হয়েছে, সেখানে বিচারপতিরা গুজরাত সরকারের কাছে নথিপত্র চেয়ে পাঠিয়েছিলেন। সেখানেই দেখা গিয়েছে, কেন্দ্রীয় স্বরাষ্ট্র মন্ত্রকও অপরাধীদের মুক্তিতে সায় দিয়েছিল। কিন্তু যে ‘ভাল আচার-ব্যবহারে’র যুক্তি দেখিয়ে সেই মুক্তির ব্যবস্থা করা হয়েছিল, তার ভিত্তি নিয়েই প্রশ্ন উঠে যাচ্ছে সরকারের জমা দেওয়া নথি খতিয়ে দেখলে। যদিও গুজরাতের বিজেপি সরকারের ওই যুক্তির পরেই গোধরা জেল থেকে ১১ জনকে মুক্তি দেওয়া হয়। শুধু তাই নয়, ধর্ষণের ওই অপরাধীদের মুক্তির পরে শাসক দলের স্থানীয় নেতা-কর্মীরা সংবর্ধনা দেন বলেও অভিযোগ। প্রসঙ্গত, ২০০২ সালে গোধরা-কাণ্ডের পর গুজরাতে সাম্প্রদায়িক হিংসা চলাকালীন, ৩ মে দাহোড় জেলার দেবগড় বারিয়া গ্রামে ভয়াবহ হামলা চালানো হয়। গ্রামের বাসিন্দা পাঁচ মাসের অন্তঃসত্ত্বা বিলকিসকে গণধর্ষণ করা হয়। বিলকিসের চোখের সামনেই তাঁর তিন বছরের মেয়েকে পাথরে আছড়ে মারে হামলাকারীরা। ঘটনাস্থলেই মারা যায় সে। তাঁর পরিবারের আরও কয়েক জন সদস্যকে হত্যা করা হয়। এই অপরাধকে ‘বিরল থেকে বিরলতম’ আখ্যা দিয়ে মুম্বইয়ের সিবিআই আদালতে কঠোর সাজার পক্ষে সওয়াল করেছিল কেন্দ্রীয় তদন্তকারী সংস্থা। ২০০৮ সালের ২১ জানুয়ারি মোট ১২ জনের বিরুদ্ধে যাবজ্জীবন কারাদণ্ডের রায় দিয়েছিল ওই বিশেষ আদালত। মামলা চলাকালীন এক জনের মৃত্যু হয়।
মঙ্গলবার মধ্যরাতে বিশ্বভারতী বিশ্ববিদ্যালয়ে বিশৃঙ্খলা। উপাচার্য বিদ্যুৎ চক্রবর্তীর বাসভবনের সামনে ছাত্রছাত্রীদের করা অবস্থান মঞ্চ ভেঙে দিলেন বিশ্বভারতীর নিরাপত্তারক্ষীরা। ছাত্রছাত্রীদের অভিযোগ, নিরাপত্তাকর্মীরা মত্ত অবস্থায় তাঁদের মারধর করেছেন। এমনকি, নিরাপত্তারক্ষীরা ছাত্রীদের ধর্ষণ করার হুমকি দিয়েছেন বলে অভিযোগ জানিয়েছেন ঘটনাস্থলে উপস্থিত পড়ুয়ারা। বিশ্বভারতীর ভারপ্রাপ্ত রেজিস্ট্রার অশোক মাহাতোর উপস্থিতিতে এই ঘটনা ঘটেছে বলে দাবি ছাত্রদের। তবে অশোক পাল্টা দাবি করেন, মঙ্গলবার রাতে বিশ্বভারতীর অধ্যাপক এবং অধ্যাপিকাদের বাড়িতে গিয়ে ইট ছুড়েছেন পড়ুয়ারা। সেই কারণে নিরাপত্তাকর্মীরা এসে মাঝরাতে অবস্থান মঞ্চ ভেঙে ফেলেছেন। অধ্যাপকদের বাড়ি থেকে বেশ কিছু পাথর উদ্ধার হয়েছে বলেও দাবি অশোকের। কিন্তু ঘটনাস্থলে উপস্থিত এক ছাত্রীর দাবি, এমন কোনও ঘটনাই ঘটেনি। কেউ ইট ছোড়েনি। বরং নিরাপত্তাকর্মীরা বেড়া টপকে এসে তাঁদের মারধর করতে শুরু করেন এবং অবস্থান মঞ্চ ভেঙে দেন। পাশাপাশি বিক্ষোভকারী ছাত্রীদের অকথ্য ভাষায় গালিগালাজ করা হয়। ধর্ষণের হুমকি দেওয়া হয় বলেও অভিযোগ। মঙ্গলবার সকাল থেকেই দফায় দফায় মারামারি, ধাক্কাধাক্কি এবং তুমুল হট্টগোলে অশান্ত হয়ে উঠেছিল শান্তিনিকেতন। উপাচার্য বিদ্যুৎ চক্রবর্তী তাঁর বসভবন থেকে বেরোতে গিয়ে পড়ুয়াদের বিক্ষোভের মুখে পড়েছিলেন। বিক্ষোভকারীদের হাত থেকে বাঁচতে নিরাপত্তারক্ষাদের ডেকেছিলেন উপাচার্য। তাঁকে ঘেরাওমুক্ত করতে গিয়ে পড়ুয়াদের সঙ্গে সংঘর্ষে জড়িয়ে পড়েছিলেন নিরাপত্তারক্ষীরা। সেই সময়ে উপাচার্যের দিকে কয়েক জন আন্দোলনকারী চেয়ার ছুড়েছিলেন বলে অভিযোগ। যদিও এই ঘটনায় কেউ আহত হননি। নিরাপত্তারক্ষীদের ঘেরাটোপে বিশ্ববিদ্যালয়ের সেন্ট্রাল হলে যান উপাচার্য। কিন্তু সেখানেও  ঝামেলা হয়। বার বার ধাক্কাধাক্কিতে জড়িয়ে পড়েন পড়ুয়া এবং নিরাপত্তারক্ষীরা।  ছাত্র আন্দোলন নিয়ে বিশ্ববিদ্যালয় কর্তৃপক্ষের তরফে জানানো হয়েছে, পড়ুয়াদের দাবিদাওয়া নিয়ে কোনও লিখিত আবেদন তাঁরা পাননি। তাই সমস্যার সমাধান করা সম্ভব হচ্ছে না। প্রায় কুড়ি দিন ধরে বিশ্বভারতীর উপাচার্যের বাসভবনের সামনে অবস্থান বিক্ষোভ চালাচ্ছেন পড়ুয়াদের একাংশ। আন্দোলনকারীদের দাবি, বিশ্বভারতীর উপাচার্যের স্বৈরাচারী মনোভাবের জন্য তাঁকে পদত্যাগ করতে হবে। বিশ্বভারতীর সমস্ত বিভাগের বিভাগীয় প্রধান সাংবাদিক বৈঠক করেন। তাঁরা দাবি করেন, দীর্ঘ ২০ দিন ধরে উপাচার্য বাড়িতে আটকে থাকার কারণে বিশ্বভারতীর প্রশাসনিক কাজ ব্যাহত হচ্ছে। সমাবর্তন অনুষ্ঠান-সহ বিশ্বভারতীর নানা ছোটখাটো অনুষ্ঠানও করা সম্ভব হচ্ছে না। ফলে উপাচার্য বাড়ি থেকে না বেরোতে পারলে বিশ্বভারতীর এই অচল অবস্থাও কাটবে না। এর পরেই মঙ্গলবার উপাচার্য তাঁর বাসভবন থেকে বেরোতে গেলে উত্তপ্ত পরিস্থিতি তৈরি হয়।
ছোটবেলাতেই বাবা মারা গিয়েছিল। মা অসুস্থ। ফলে সংসারের হাল ধরতে হয়েছিল ছোট মেয়েটিকে। আর্থিক অনটনে পড়াশোনাটাও মাঝপথে ছাড়তে হয়েছে। বাড়ি বাড়ি পরিচারিকার কাজ করে যেটুকু আয় হত, তা দিয়ে সংসার চালানোর পর মায়ের চিকিৎসা করানো অসম্ভব হয়ে পড়েছিল। 
এক ৪ বছরের শিশুকন্যাকে ধর্ষণের অভিযোগ উঠল বৃদ্ধ প্রতিবেশীর বিরুদ্ধে। শিশুটির পরিবারের অভিযোগের ভিত্তিতে বৃদ্ধকে গ্রেফতার করেছে হাওড়ার জগাছা থানার পুলিশ। মঙ্গলবার এই ঘটনাকে কেন্দ্র করে চাঞ্চল্য ছড়়াল এলাকায়। পুলিশ সূত্রে খবর ধৃতের নাম সরাফত আলি। ৬৬ বছরের সারাফতের বাড়ি উলুবেড়িয়ায় হলেও জগাছা থানা এলাকায় ভাড়া থাকতেন। পুলিশ সূত্রে খবর, সোমবার সন্ধ্যায় প্রতিবেশী এক শিশুকন্যাকে লজেন্স দেবেন বলে বাড়িতে ডাকেন বৃদ্ধ। অভিযোগ, এর পর শিশুটিকে যৌন নির্যাতন করেন ওই বৃদ্ধ। শিশুটির মা অনেক ক্ষণ ধরে মেয়েকে খোঁজাখুঁজি করছিলেন। প্রতিবেশীদের বাড়িতে খোঁজ নেন তিনি। শিশুটির নাম ধরে ডাকেন। মহিলার অভিযোগ, সে সময় সরাফত তাঁর মেয়ের মুখে চাপা দিয়ে তাকে নিজের ঘরে আটকে রেখে ধর্ষণ করেন। শিশুটিকে খুঁজতে খুঁজতে রাত হয়। হঠাৎ তিনি দেখেন বাচ্চাটি সরাফতের বাড়ি থেকে বেরিয়ে আসছে। তিনি ছুটে গিয়ে মেয়েকে জড়িয়ে ধরেন। তাকে নিয়ে বাড়িতে যান। কিন্তু তার পরেই শিউরে ওঠেন তিনি। শিশুটি যন্ত্রণায় ছটফট করছিল। তার কথায় মা ইঙ্গিত পান। এর পর মঙ্গলবার ওই বৃদ্ধের বিরুদ্ধে জগাছা থানায় লিখিত অভিযোগ দায়ের করেন তাঁরা। অভিযোগের প্রেক্ষিতে তদন্ত শুরু করে পুলিশ। এর পর মৌরিগ্রামের মিল বাজারের একটি চায়ের দোকান থেকে অভিযুক্তকে গ্রেফতার করে। তাঁর বিরুদ্ধে ধর্ষণ এবং পকসো আইনে মামলা রুজু করেছে পুলিশ। হাওড়া জেলা হাসপাতালে শিশুটির ডাক্তারি পরীক্ষা করা হয়। মঙ্গলবারই ধৃতকে হাওড়া আদালতে তোলা হলে তাঁর জেল হেফাজতের নির্দেশ দেন বিচারক।
৬ বছরের এক শিশুকন্যাকে ধর্ষণের অভিযোগে এক ব্যক্তিকে দোষী সাব্যস্ত করল আদালত। মিঠুন করণ নামে ওই অভিযুক্তের ২০ বছরের সশ্রম কারাদণ্ডের সাজা ঘোষণা করলেন মেদিনীপুর পকসো কোর্টের বিচারক তানিয়া ঘোষ। একই সঙ্গে ওই আসামিকে ৫ হাজার টাকা জরিমানা করা হয়েছে। পাশাপাশি ওই নির্যাতিতা শিশুর ভবিষ্যতের জন্য ৩ লক্ষ টাকা ক্ষতিপূরণ দেওয়ার নির্দেশ দিয়েছেন বিচারক। পকসো কোর্টের সরকারি আইনজীবী গৌতম মল্লিক বলেন, ‘‘শুক্রবার দুই পক্ষের আইনজীবীর সওয়াল জবাবের পর আসামি মিঠুন করণকে দোষী সাব্যস্ত করেন বিচারক।’’ তিনি আরও বলেন, ‘‘২০১৬ সালের ১ এপ্রিল গড়বেতায় এক ৬ বছরের শিশুকন্যাকে তার বাড়িতে একা পেয়ে মিঠুন নামে এক প্রতিবেশী ধর্ষণ করেন বলে অভিযোগ ওঠে। ওই নাবালিকা শিশুকন্যার চিৎকার শুনে ছুটে আসেন তার মা। মেয়েকে রক্তাক্ত অবস্থায় উদ্ধার করেন তিনি।প্রথমে মেয়েটিকে স্থানীয় গ্রামীণ হাসপাতালে ভর্তি করানো হয়। পরে তার শারীরিক পরিস্থিতির অবনতি হলে তাকে নিয়ে যাওয়া হয় মেদিনীপুর মেডিক্যাল কলেজ হাসপাতালে। ১২ দিন চিকিৎসা চলার পর সুস্থ হয়ে ওঠে শিশুকন্যাটি। নির্যাতিতার বাবার অভিযোগের ভিত্তিতে মামলা রুজু করে গড়বেতা থানার পুলিশ। অভিযুক্তের বিরুদ্ধে ভারতীয় দণ্ডবিধির ৩৭৬ এবং ৫১১ ধারা এবং পকসো আইনে মামলা রুজু করে পুলিশ। দীর্ঘ ৬ বছর ধরে চলে বিচারপ্রক্রিয়া। ১৫ জনের সাক্ষ্যগ্রহণের পর অবশেষে মিঠুনকে দোষী সাব্যস্ত করেন বিচারক।
প্রেমিকের বিরুদ্ধে ধর্ষণের অভিযোগে মামলা করলেও তাঁকেই বিয়ে করতে চান। এই দাবিতে তাঁর বাড়ির সামনে শুক্রবার থেকে ধর্নায় বসেছেন কৃষ্ণনগরের এক তরুণী। রবিবারও দুপুর থেকে ধর্না দিয়েছেন তিনি। তরুণীর দাবি, বিয়েতে রাজি হলে ধর্ষণের মামলা তুলে নেবেন। যদিও ধর্ষণে অভিযুক্ত যুবকের পরিবারের বক্তব্য, আইনি পথেই বিষয়টির মোকাবিলা করবেন তাঁরা। কৃষ্ণনগর১ নম্বর ব্লকের চকদিগনগর গ্রাম পঞ্চায়েতের কালিরহাট এলাকায় এক যুবকের বাড়ির সামনে ধর্নায় বসেছেন তরুণী। শুক্র এবং শনিবারের পর রবিবার দুপুর ২টো নাগাদ ধর্নায় বসেন তিনি। তরুণীর দাবি, তাঁকে বিয়ে করতে হবে। অন্যথায় ধর্না ছেড়ে উঠবেন না। যদিও ওই যুবকের পরিবার জানিয়েছে, যে হেতু তরুণী ধর্ষণের মামলা রুজু করেছেন, সে হেতু এ বিষয়ে আইনি পথে বোঝাপড়া হবে। স্থানীয় সূত্রে খবর, মাস তিনেক আগে কলিরহাটের ওই যুবকের সঙ্গে প্রেমের সম্পর্ক গড়ে ওঠে করিমপুরের ওই তরুণীর। দু’জনেই চক দিগনগর গ্রাম পঞ্চায়েতের বাসিন্দা। যুবতীর দাবি, বান্ধবীর সঙ্গে মাসির বাড়িতে যাওয়ার সময় ওই যুবকটি তাঁর পিছুধাওয়া করে বাড়ি পর্যন্ত এসেছিলেন। এর পর ফেসবুকে বন্ধুত্বের অনুরোধ পাঠিয়েছিলেন। তা থেকেই দু’জনের মধ্যে কথাবার্তা শুরু‌ হয়েছিল। কিন্তু, তার কিছু দিন পর থেকেই দু’জনের সম্পর্ক খারাপ হতে শুরু করে। তরুণীর অভিযোগ, বিয়ের প্রতিশ্রুতি দিয়ে ধর্ষণ করেছেন প্রেমিক‌। তাঁর বিরুদ্ধে ধর্ষণের মামলা রুজু করলেও তরুণীর দাবি, তাঁকে বিয়ে করলে সেই মামলা তুলে নেবেন।  রবিবার ধর্নায় বসে ওই‌ তরুণী বলেন, ‘‘ছেলেটির সঙ্গে তিন মাস আগে সম্পর্ক হয়েছিল। বিয়ের প্রতিশ্রুতি দিয়ে আমার সঙ্গে সহবাস করেছে। কিন্তু এখন বলছে, আমাকে বিয়ে করবে না। তাই ধর্নায় বসেছি। ওর সঙ্গে আলাপ হওয়ার পর আমার ফেসবুক মেসেঞ্জারে কথা হত। আমার সঙ্গে সম্পর্ক গড়লেও এখন বিয়ে করতে অস্বীকার করছে। আমি বিয়ে করতে চাই।‌ তখন জেদের বসে মামলা করেছিলাম‌। আমাকে বিয়ে করলে সেই কেস তুলে‌ নেব।’’ ধর্না তুলে নেওয়ার জন্য ওই তরুণীকে বোঝানোর চেষ্টা করছেন গ্রাম পঞ্চায়েত প্রধান ইন্দ্রজিৎ রায়-সহ গ্রামবাসীরা। ইন্দ্রজিৎ বলেন, ‘‘গ্রামবাসীরা মেয়েটিকে বোঝানোর চেষ্টা করছি।‌ ও আগে একটা মামলা করেছিল। দু’দিন আগেও এ ভাবে ধর্নায় বসেছিল।‌ তখন আমরা বুঝিয়ে ওকে বাড়ি পাঠিয়েছিলাম‌।’’
একাদশ শ্রেণির ছাত্রীকে হোটেলে নিয়ে গিয়ে খাবারে মাদক মিশিয়ে ধর্ষণ করার অভিযোগ উঠল স্কুলেরই অধ্যক্ষের বিরুদ্ধে। ঘটনাটি ঘটেছে উত্তরপ্রদেশের মিরাটে। রবিবার এই ঘটনার কথা প্রকাশ্যে এসেছে।  পুলিশ সূত্রে খবর, স্কুলের নয় ছাত্রীকে নিয়ে গত ২৩ নভেম্বর বৃন্দাবনে বেড়াতে গিয়েছিলেন স্কুলের অধ্যক্ষ। সেখানে থাকার জন্য একটি হোটেলে দু’টি ঘর নেন তিনি। একটি ঘরে ছিল আট ছাত্রী। অন্য একটি ঘরে ১৭ বছর বয়সি নাবালিকার সঙ্গে ছিলেন অধ্যক্ষ।  অভিযোগ, নাবালিকার খাবারে মাদক মিশিয়ে তাকে ধর্ষণ করেন অধ্যক্ষ। বাধা দিতে গেলে পরীক্ষায় ফেল করানো হবে বলে নাবালিকাকে হুমকি দেন অভিযুক্ত। এমনকি, তাকে প্রাণে মারারও হুমকি দেন বলে অভিযোগ উঠেছে অধ্যক্ষের বিরুদ্ধে।    গত ২৪ নভেম্বর ছাত্রীরা বৃন্দাবন থেকে ফেরে। প্রথমে নির্যাতনের কথা কাউকে জানায়নি ওই নাবালিকা। কিন্তু পরে পরিবারের সদস্যদের সে জানায়। এর পরই থানার দ্বারস্থ হন নির্যাতিতার বাবা। গত শনিবার ওই অধ্যক্ষের বিরুদ্ধে অভিযোগ দায়ের করেন তিনি। এই ঘটনার তদন্ত শুরু করেছে পুলিশ। এই প্রতিবেদন লেখা পর্যন্ত অধ্যক্ষের গ্রেফতারের খবর পাওয়া যায়নি। তিনি ফেরার বলে পুলিশ সূত্রে খবর।
২০১৪ থেকে ২০১৬ সাল। দু’বছর ধরে লন্ডনে পর পর ৪টি খুন হয়। এই খুনের তদন্ত করতে নেমে পুলিশের হাতে আসে ভয়াবহ তথ্য। চারটি মৃতদেহেই বিপুল পরিমাণ মাদকের উপস্থিতি পাওয়া যায়। মৃত্যুর আগে তাঁদের প্রত্যেককেই ধর্ষণ করা হয়। এর পিছনে কোনও ‘সিরিয়াল কিলার’-এর হাত রয়েছে বলে অনুমান করে পুলিশ। শেষ পর্যন্ত খুনিকে শনাক্তও করে ফেলে তারা। প্রতীকী ছবি
তিন বছরের এক শিশুকে ধর্ষণে স্কুলবাস চালক এবং এক মহিলা সহযোগীকে শনিবার দোষী সাব্যস্ত করল ভোপালের বিশেষ আদালত। সোমবার দোষীদের শাস্তি ঘোষণা করবে আদালত। পুলিশ জানিয়েছে, দোষী বাসচালকের নাম হনুমন্ত যাদব এবং তাঁর সহযোগী মহিলা ঊর্মিলা শাহু। গত সেপ্টেম্বরে এই দু’জনকে গ্রেফতার করে পুলিশ। তাঁদের বিরুদ্ধে পকসো আইনে মামলা দায়ের করা হয়েছিল। শিশুটির বাবা-মায়ের অভিযোগের ভিত্তিতে একটি এফআইআর করে পুলিশ। শনিবার আদালতে ২৪২ পাতার চার্জশিট জমা দিয়েছে তারা। ঘটনাটি প্রকাশ্যে এল কী ভাবে? এক দিন স্কুল থেকে ফেরার পর মেয়ের শরীরে বেশ কয়েক জায়গায় দাগ দেখতে পান শিশুটির মা। তখন সে গোটা ঘটনাটি তার মাকে বলে। পুলিশ সূত্রে খবর, শিশুটি তার বাবাকে জানিয়েছিল যে, বাসচালক তাকে খুব বিরক্ত করে। তাকে কোলে নিয়ে বসাত। বাজে ভাবে শরীরের নানা জায়গায় ছুঁত। চিৎকার করতে গেলে ‘ঊর্মিলা আন্টি’ তাকে ধমক দিয়ে, ভয় দেখিয়ে চুপ করিয়ে দিত। এমনকি, তার সঙ্গে হওয়া ঘটনার কথা কাউকে না বলার জন্য শাসাত বাসচালক। মেয়ের কাছে এ কথা শোনার পর স্কুল কর্তৃপক্ষের সঙ্গে যোগাযোগ করেন শিশুটির অভিভাবক। বাসের ভিতরের সিসিটিভি ফুটেজ দেখানোর জন্য তাঁদের কাছে অনুরোধ করেন। অভিযোগ, স্কুল কর্তৃপক্ষ তাঁদের সেই ভিডিয়ো দিতে অস্বীকার করেন। এর পরই শিশুটির বাবা-মা পুলিশের দ্বারস্থ হন। বাসচালক এবং মহিলা সহযোগীর বিরুদ্ধে ধর্ষণের অভিযোগ দায়ের করেন। পুলিশ তদন্তে নামলে অন্য পড়ুয়াদের অভিভাবকরাও বাসচালক এবং তাঁর সহযোগীর বিরুদ্ধে একই অভিযোগ জানান। ৩২ জন সাক্ষীর বয়ান রেকর্ড করে পুলিশ। ২০ দিনের মধ্যে আদালতে দুই অভিযুক্তের বিরুদ্ধে চার্জশিট জমা দেয়।
চুম্বনের নিজস্বী ভাইরাল করে দেওয়ার ভয় দেখিয়ে নাবালিকাকে ধর্ষণের অভিযোগ উঠল এক ১৭ বছরের কিশোরের বিরুদ্ধে। অভিযুক্তকে আটক করেছে পুলিশ। ঘটনাটি মুম্বইয়ের। পুলিশ জানিয়েছে, অভিযুক্ত কিশোর এবং ওই নাবালিকা পরস্পরকে চিনত। তাদের মধ্যে ঘনিষ্ঠ সম্পর্ক ছিল। গত ১০ অক্টোবর মেয়েটির জন্মদিনে কিশোর তাকে চুম্বন করেছিল। চুম্বনরত অবস্থায় একটি নিজস্বীও তোলে তারা। অভিযোগ, সে দিনের পর থেকে ২৬ নভেম্বর পর্যন্ত নির্দিষ্ট ওই ছবিটি নিয়ে বার বার কিশোরীকে ব্ল্যাকমেল করা হয়। ভয় দেখিয়ে একাধিক বার তাকে ধর্ষণ করে অভিযুক্ত কিশোর। বান্ধবীকে সে জানিয়েছিল, তাকে বাধা দিলে নিজস্বীটি সে সমাজমাধ্যমে ভাইরাল করে দেবে। সম্প্রতি নাবালিকার কলেজে গিয়ে কিশোর তাকে হেনস্থা করে বলে অভিযোগ। তখনই ঘটনাটি প্রকাশ্যে আসে। নাবালিকার তার হেনস্থার কথা কলেজের এক বন্ধুর বাড়িতে গিয়ে জানায়। সেখান থেকেই থানায় ওই কিশোরের নামে অভিযোগ দায়ের করা হয়। গত শুক্রবার কিশোরকে তার বাড়ি থেকে তুলে আনে পুলিশ। ভারতীয় দণ্ডবিধির একাধিক ধারায় এবং পকসো আইনে তার বিরুদ্ধে মামলা রুজু হয়েছে। অভিযুক্তকে নাবালক সংশোধনাগারে পাঠানো হয়েছে।
এসি সারাই করতে এসে একজন মিস্ত্রি ৫ বছরের নাবালিকাকে ধর্ষণ করল ওই আবাসনেরই লিফ্‌টে। এমনই এক অভিযোগ করেছেন নাবালিকার মা পুলিশের কাছে। ঘটনাটি মঙ্গলবার সন্ধ্যা নাগাদ মুম্বইয়ের এক আবাসনে ঘটে‌ছে। সেখানকার স্থানীয় থানার পুলিশ আধিকারিক জিতেন্দ্র সোনাওয়ানা শনিবার জানান, ১৯ বছরের অভিযুক্ত যুবক ওই আবাসনের এক ফ্ল্যাটে এসি মেশিন ঠিক করতে এসেছিল। বেরিয়ে যাওয়ার সময়, ৫ বছরের ওই নাবালিকাকে আবাসনের সামনের মাঠে খেলতে দেখতে পায়। সকলের চোখ এড়িয়ে, শিশুটিকে লিফ্‌টে নিয়ে এসে যৌন নির্যাতন করে সেই অভিযুক্ত। নাবালিকার মা পুলিশের কাছে দাবি করেন, তাঁর মেয়ে ঘরে ঢুকে অসুস্থ বোধ করছিল এবং তার কিছু ক্ষণ পরে সে বমি করতে শুরু করে। তাকে জিজ্ঞাসাবাদ করার পরে তার মা পুলিশের কাছে ওই যুবকের বিরুদ্ধে এফআইআর দায়ের করেন। তার পরে পুলিশ অভিযুক্তকে ওই আবাসন থেকেই গ্রেফতার করে।  অভিযুক্তের বিরুদ্ধে ৩৭৬ ধারায় ও পকসো আইনে মামলা রুজু করা হয়েছে। পুলিশ সূত্রে জানা গিয়েছে, অভিযুক্তকে শুক্রবার বিচার বিভাগীয় হেফাজতে রাখা হয়েছে। তবে, তদন্ত এখনও চলছে। 
আট বছর আগে ২০ বছরের এক তরুণীকে ধর্ষণের অভিযোগে দুই যুবককে ২০ বছরের সশ্রম কারাদণ্ডের নির্দেশ দিল উত্তরপ্রদেশের আমরোহা জেলা দায়রা আদালত। কারাদণ্ডের সাজার পাশাপাশি অভিযুক্তদের ৪০ হাজার টাকা করে জরিমানা দেওয়ার নির্দেশ দেওয়া হয়েছে। শনিবার এই খবর প্রকাশ্যে এসেছে।  ২০১৪ সালের ১৩ জানুয়ারি আদমপুর থানা এলাকায় এক ২০ বছরের তরুণীকে ধর্ষণের অভিযোগ উঠেছিল দুই যুবকের বিরুদ্ধে। আবর্জনা ফেলতে গ্রামের বাইরে গিয়েছিলেন তরুণী। সেই সময় অভিযুক্তরা তরুণীকে টেনে নিয়ে গিয়ে সর্ষের খেতে ধর্ষণ করেন বলে অভিযোগ ওঠে। এই ঘটনায় দুই যুবককে গ্রেফতার করা হয়।    বিচারপ্রক্রিয়া চলাকালীন সুরজপাল নামে এক অভিযুক্তের মৃত্যু হয়। বর্তমানে জগদীশ সিংহ নামে অপর অভিযুক্তকে সাজা ভোগ করতে হবে।
‘নো মিনস নো’— শারীরিক সম্পর্কের ক্ষেত্রে দু’পক্ষেরই সম্মতি যে সমান গুরুত্বপূর্ণ এবং তা না-থাকলে বিষয়টি যে অপরাধের পর্যায়ে পৌঁছে যায়, এই তর্কের দিকে আম ভারতবাসীর নজর টেনেছিল বলিউডের ছবি ‘পিঙ্ক’। ধীরে ধীরে যে সংলাপটি ছবির গণ্ডি পেরিয়ে যৌন সম্পর্কের নিরিখে অসম্মতির রূপক হিসেবে পরিচিত হয়ে ওঠে দেশ জুড়ে। এ বার এই প্রতিবাদ-বাক্যের প্রতিধ্বনি শোনা গেল সুইৎজ়ারল্যান্ডের পার্লামেন্টেও। কোনও যৌন অপরাধকে কখন ধর্ষণ আখ্যা দেওয়া হবে? আইনের মাপকাঠিতে তার পরিধি নির্ণয় ঘিরে বহুদিন ধরেই বিভক্ত সুইৎজ়ারল্যান্ড। চলতি আইনের নিরিখে ধর্ষণের পরিধি আরও বিস্তারের প্রসঙ্গকে কেন্দ্র করে এ দিন ভোট গ্রহণ হয় পার্লামেন্টের নিম্ন কক্ষে। মূলত, সব সম্মতিহীন যৌন সম্পর্ককেই ধর্ষণ আখ্যা দেওয়ার পক্ষে সওয়াল করে রাখা হয়েছিল এই ভোটাভুটি পর্ব। যেখানে ভোটদাতাদের কাছে অন্যতম বিকল্প ছিল— ‘ওনলি ইয়েস মিনস ইয়েস’। যার পক্ষে ভোট পড়ল ৯৯টি। বিপক্ষে ৮৮। আর ভোট দান থেকে বিরত থেকেছেন তিন জন। বর্তমানে জোর করে যৌন সম্পর্ক স্থাপনকেই একমাত্র ধর্ষণের আখ্যা দেওয়া হয় সুইৎজ়ারল্যান্ডে। সঙ্গে নির্যাতিতা আদৌ বাধা দেওয়ার কোনও চেষ্টা করেছিলেন কি না তা-ও বিচার্য হয়। তবে নারী অধিকার আন্দোলনকারীদের দাবি, শুধুমাত্র জোর করে যৌন সম্পর্ক স্থাপনই নয়, শারীরিক সম্পর্কের ক্ষেত্রে যে কোনও রকমের অসম্মতি প্রকাশ করা হলেই তা ধর্ষণের আওতায় আনা হোক। তা ছাড়া, যাঁর উপর এই অত্যাচার হয়েছে তিনি পুরুষ না মহিলা, না কি তৃতীয় লিঙ্গের কেউ, তা-ও মুখ্য বিষয় হওয়া উচিত নয় কখনওই। এ দিন পার্লামেন্টে বিতর্কের পারদ চড়েছে অনেকটাই। সোশ্যালিস্ট দলের পার্লামেন্ট সদস্য তামারা ফুনিসিয়েলোর মন্তব্য, ‘‘এটা জানা কথা যে প্রতিবেশীর মানিব্যাগ থেকে অর্থ তাঁকে না-জিজ্ঞেস করে তো আর তোলা যায় না! কারও বাড়িতে ঢোকার আগে অবশ্যই কলিং বেল বাজিয়ে তবেই ঢুকতে হবে,  সেটাই স্বাভাবিক। কিন্তু যৌন সম্পর্কের ক্ষেত্রে সম্মতিকে কোনও গুরুত্বই দেওয়া হচ্ছে না। সেই আঙ্গিকে দেখতে গেলে, আমার বাড়িও আমার শরীরের চেয়ে বেশি নিরাপত্তা পাচ্ছে!’’ এই তর্কে সম্মতি জানিয়ে অন্য এক সদস্য রাফায়েল মাহেম বলেন, ‘‘কারও শরীর তো আর খোলা বার নয়!’’ যদিও দক্ষিণপন্থী একাধিক সদস্যের দাবি, সম্মতির বিষয়টির সুক্ষ্ম বিচার করতে গেলে বিভ্রান্তি আরও বাড়বে এবং লাভের লাভ অধরাই থেকে যাবে। এ দিন সুইস পার্লামেন্টের নিম্ন কক্ষের ভোট হয়। এর আগেই ‘কাউন্সিল অব স্টেটস’ অর্থাৎ উচ্চ কক্ষের সদস্যেরা এই নিয়ে তাঁদের মত জানিয়েছিলেন। এ বার দুই কক্ষকেই বিষয়টি নিয়ে ঐক্যমত্য হতে হবে। সরাসরি গণতান্ত্রিক দেশ হওয়ার সুবাদে এ নিয়ে এর পর ভোটদান পর্বে অংশ নেবেন সুইৎজ়ারল্যান্ডের সাধারণ মানুষ। যার নিরিখেই ধর্ষণ-আইনে বদল ঘটানো যেতে পারে। সে দিক থেকে দেখতে গেলে এই বিতর্কের নিষ্পত্তির পথ এখনই প্রশস্ত হল এমনটা বলা চলে না। তবে মহিলাদের অধিকার এবং যৌন অপরাধের শিকার হওয়া মানুষদের নিয়ে চলা দীর্ঘ আন্দোলন এ দিনের এই পদক্ষেপের ফলে যে বড় সাফল্যের মুখ দেখল তা অস্বীকার করার জায়গা নেই বলেই মত বিভিন্ন আন্তর্জাতিক স্বেচ্ছাসেবী সংগঠনের।
কেরলের তিরুঅনন্তপুরমে লাটভিয়ার এক মহিলাকে ধর্ষণ ও খুনের অভিযোগে ২ যুবকের বিরুদ্ধে ২০১৮ সালে  মামলা দায়ের করেছিল পুলিশ। ৩ বছর পর, মঙ্গলবার ৬ ডিসেম্বর তিরুঅনন্তপুরমের নিম্ন আদালতে বিচারক সেই মামলার রায় ঘোষণা করেন। অভিযুক্ত ২ জনকে ধর্ষণ এবং খুনের জন্য যাবজ্জীবন কারাদণ্ডের সাজা দেওয়া হয়েছে। সেই সঙ্গে দোষী ২ যুবককে ১ লক্ষ ৬৫ হাজার টাকা জরিমানার নির্দেশও দিয়েছেন বিচারক। এই টাকা নিহতের পরিবার পাবে। তিরুঅনন্তপুরমের অতিরিক্ত জেলা আদালতে নভেম্বর মাসের শেষ সপ্তাহে ২ অভিযুক্ত দোষী প্রমাণিত হয়েছিল। তবে শাস্তির সঠিক সিদ্ধান্তে না পৌঁছানোর কারণে রায় পিছিয়ে গিয়েছিল। অবশ্য ২ অভিযুক্ত উমেশ এবং উদয়ন আদালতের কাছে লাই ডিটেকটর পরীক্ষা করানোর আর্জি জানিয়েছেন। ২০১৮ সালে ওই তরুণী, তাঁর প্রেমিক অ্যান্ড্রু এবং তরুণীর বোন ইলজি আয়ুর্বেদিক চিকিত্সা করানোর জন্য কেরলের তিরুঅনন্তপুরমের এক গ্রামে এসেছিলেন। সেই তরুণীর বোন এবং প্রেমিকের দাবি, ১৪ মার্চ থেকে তরুণী নিখোঁজ ছিলেন। তাঁকে কোভালম যাওয়ার রাস্তায় এক রিকশায় শেষ দেখা গিয়েছিল। তাঁর সঙ্গে মোবাইল ফোন বা পাসপোর্ট ছিল না। ওই বছর ২০ এপ্রিল, পুলিশ সেই তরুণীর মৃতদেহ উদ্ধার করেছিল কোভালম যাওয়ার পথের পাশের এক খাল থেকে। প্রাথমিক ময়নাতদন্তের পর জানা গিয়েছিল, তরুণীকে শ্বাসরোধ করে খুন করা হয়। তার পর তদন্ত চলে। গ্রেফতার করা হয় ২ অভিষুক্তকে।    
সঙ্গমে নাবালিকার সম্মতি গ্রাহ্য নয়। ১৬ বছরের কিশোরীকে ধর্ষণে অভিযুক্ত যুবকের জামিন খারিজ করে এমনটাই মন্তব্য করল দিল্লি হাই কোর্ট। আদালত জানিয়েছে, আইনের চোখে এক জন নাবালিকার সম্মতি গ্রাহ্য হতে পারে না। ওই কিশোরীর সঙ্গে শারীরিক সম্পর্ক স্থাপনের আগে তাকে প্রাপ্তবয়স্ক হিসাবে দেখানোর জন্য অভিযুক্ত যুবক আধার কার্ডে তার জন্মের তারিখও বদলে ফেলেছিলেন বলে দাবি। একে ‘গুরুতর অপরাধ’ বলে মন্তব্য করেছে আদালত। দিল্লি হাই কোর্টের বিচারপতি জশমিত সিংহ বলেন, ‘‘বিষয়গুলি পর্যালোচনার মাধ্যমে দেখা যাচ্ছে, অভিযুক্ত যুবক ওই কিশোরীর জন্ম তারিখ বদলে ফেলেছিলেন। কারণ তিনি চেয়েছিলেন, যখন তিনি কিশোরীর সঙ্গে শারীরিক সম্পর্ক স্থাপন করবেন, তখন যেন সে নাবালিকা না থাকে। কিন্তু মাত্র ১৬ বছর বয়সে এক জন নাবালিকার সম্মতি আইনের চোখে গ্রাহ্য হতে পারে না।’’ অভি‌যুক্তের বয়স ২৩ বছর। তিনি বিবাহিত। তাঁর জামিন খারিজের বিপক্ষে এটাও বড় যুক্তি হিসাবে কাজ করেছে বলে জানায় উচ্চ আদালত। ২০১৯ সালে ওই কিশোরীর নিখোঁজ হওয়ার কথা জানিয়ে থানায় একটি এফআইআর দায়ের করেছিলেন তাঁর বাবা। পরে পুলিশের তৎপরতায় মেয়েটিকে উত্তরপ্রদেশের সম্বল জেলা থেকে উদ্ধার করে আনা হয়। নাবালিকার বয়ান অনুযায়ী, যুবক তার প্রেমিক। সে নিজের ইচ্ছায় দেড় মাস যুবকের সঙ্গে ছিল। তাঁদের মধ্যে শারীরিক সম্পর্কও তৈরি হয়েছে উভয়ের সম্মতিতেই। কিন্তু নাবালিকার বাবার অভিযোগের ভিত্তিতে যুবককে গ্রেফতার করা হয়। ২০১৯ সাল থেকেই তিনি হাজতবাস করছেন। সম্প্রতি তাঁর জামিনের আবেদন খারিজ করে দিয়েছে আদালত।
দক্ষিণ ক্যারোলাইনার ইতিহাসে তাঁর থেকে ভয়ঙ্কর অপরাধী আর নেই। সিরিয়াল কিলিং, ধর্ষণ এমনকি মানুষের মাংস খাওয়ার অভিযোগও রয়েছে তাঁর বিরুদ্ধে। তিনি ডোনাল্ড গেনরি গ্যাসকিনস। ১১ বছর বয়সেই অপরাধে যাঁর হাতেখড়ি। 
প্রত্যন্ত গ্রাম-সহ রাজ্যের কোথায় কোথায় বিদ্যুতের অভাব রয়েছে বা বিদ্যুৎ পৌঁছয়নি, তা খতিয়ে দেখতে চার সদস্যের কমিটি গঠন করল কলকাতা হাই কোর্ট। রাজ্যে কয়েকটি ধর্ষণের ঘটনায় দায়ের হওয়া জনস্বার্থ মামলায় সোমবার এই নির্দেশ দেয় উচ্চ আদালতের প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চ। হাই কোর্টে জনস্বার্থ মামলাটি দায়ের করেছিলেন আইনজীবী সুস্মিতা সাহা দত্ত। সেই মামলায় ধর্ষণের ঘটনার জন্য রাজ্যের অনেক রাস্তাঘাটে আলো না থাকার কারণকে দায়ী করেছিলেন মামলাকারী। তার প্রেক্ষিতে রাজ্যের বিদ্যুৎ দফতর এবং বণ্টন সংস্থার কাছে আদালত জানতে চেয়েছিল, রাজ্যের কোথায় কোথায় এখনও বিদ্যুৎ পৌঁছয়নি। সম্প্রতি সেই রিপোর্টই আদালতে জমা করে রাজ্য। আদালত সূত্রে খবর, ওই রিপোর্টে দেখা যায়, এখনও রাজ্যের বহু রাস্তায় আলো নেই। তবে অনেক জায়গায় পথবাতি লাগানোর কাজ চলছে। এই বিষয়টিই খতিয়ে দেখার জন্য চার সদস্যের কমিটি গঠন করে দিল আদালত। জেলাভিত্তিক সেই কমিটিতে সংশ্লিষ্ট জেলার জেলাশাসক বা তাঁর কোনও প্রতিনিধি, জেলার পুলিশ সুপার বা তাঁর প্রতিনিধি, বিদ্যুৎ বণ্টন সংস্থার আঞ্চলিক ও জ়োনাল ম্যানেজার এবং আইনজীবী নীলাদ্রি সাহাকে রাখা হয়েছে। ডিভিশন বেঞ্চের নির্দেশ, আপাতত পুরুলিয়া থেকে এই সমীক্ষা শুরু হবে। আগামী ২ মাসের মধ্যে ওই জেলার কমিটিকে রিপোর্ট দিতে হবে। সেই রিপোর্ট দেখে বাকি জেলাগুলিতে একই ভাবে কমিটি তৈরি করে কাজ হবে। আগামী ৩০ জানুয়ারি এই মামলার পরবর্তী শুনানি রয়েছে।
নাবালিকাকে ধর্ষণের অভিযোগে গ্রেফতার এক পড়ুয়া। রবিবার উত্তরপ্রদেশের সুলতানপুর থেকে অভিযুক্তকে গ্রেফতার করা হয়েছে। অভিযোগ, বিয়ের মিথ্যা প্রতিশ্রুতি দিয়ে ২ বছর ধরে ওই নাবালিকাকে ধর্ষণ করেছেন পড়ুয়া। জানা গিয়েছে, ওই পড়ুয়া উত্তরপ্রদেশে একটি কলেজে পড়াশোনা করেন। বিয়ে করবেন বলে ওই পড়ুয়া ২ বছর ধরে নাবালিকাকে ধর্ষণ করেছেন বলে অভিযোগ। পুলিশকে নাবালিকা জানিয়েছে, তাঁকে নিজের ‘বউ’ বলে সম্বোধন করতেন অভিযুক্ত। ভবিষ্যতে তাকেই বিয়ে করবেন এই প্রতিশ্রুতি দিয়ে শারীরিক সম্পর্কস্থাপন করতেন বলে অভিযোগ নাবালিকার। থানায় ওই পড়ুয়ার বিরুদ্ধে অভিযোগ দায়ের করা হয়েছে। পকসো আইনের আওতায় তাঁকে গ্রেফতারও করেছে পুলিশ।
ইসেই সাগাওয়া ওরফে ‘কোবে ক্যানিবাল’। ৭৩ বছর বয়সে নিউমোনিয়া আক্রান্ত হয়ে মারা গেলেন জাপানের এই নরখাদক। ফাইল চিত্র ।
শ্বাসরোধ করে খুনের পর মৃত্যু নিশ্চিত করতে ইট দিয়ে থেঁতলে দেওয়া হল ন’বছরের নাবালিকার শরীর। রাজস্থানের শ্রী গঙ্গানগর জেলার ঘটনা। বুধবার নাবালিকার বাড়ি থেকে একটু দূরে তার দেহ উদ্ধার করেছে পুলিশ। পুলিশের অনুমান, খুনের আগে ধর্ষণও করা হয়েছিল নাবালিকাকে। স্থানীয় সূত্রে খবর, মৃতার বাবা দিনমজুরের কাজ করতেন এবং নাবালিকাই ছিল পরিবারের একমাত্র সন্তান। মঙ্গলবার থেকে সে নিখোঁজ ছিল। বুধবার পুলিশ সুপার আনন্দ শর্মা বলেন, ‘‘মঙ্গলবার থেকে ওই নাবালিকা নিখোঁজ ছিল। অনেককে জিজ্ঞাসাবাদ করে আমরা জানতে পেরেছি, নাবালিকাকে শেষ বার এক ব্যক্তির সঙ্গে দেখা গিয়েছিল। ওই ব্যক্তি নাবালিকাকে চিপসে্‌র প্যাকেট কিনে দিচ্ছিলেন বলেও অনেকে দেখেছেন। মৃতাকে লোভ দেখিয়ে অপহরণ করা হয়েছিল বলে প্রাথমিক তদন্তের ভিত্তিতে অনুমান করা হচ্ছে।’’ প্রাথমিক তদন্তের পর পুলিশ জানিয়েছে, প্রথমে কাপড়ের টুকরো দিয়ে ওই নাবালিকার শ্বাসরোধ করা হয়। পরে ইট দিয়ে থেঁতলে দেওয়া হয় শরীর। নাবালিকার দেহ তার বাড়ি থেকে প্রায় দেড় কিলোমিটার দূরে একটি ফাঁকা জায়গা থেকে উদ্ধার করা হয়। পুলিশের অনুমান নাবালিকা অভিযুক্তকে আগে থেকেই চিনত। নিহতকে খুনের আগে যৌন নির্যাতন করা হয়েছিল কি না তা ময়নাতদন্তের রিপোর্টেই জানা যাবে বলে পুলিশ জানিয়েছে। পুলিশ ইতিমধ্যে বিষয়টি নিয়ে তদন্ত শুরু করেছে। অভিযুক্তকে খুঁজতে স্থানীয়দের সঙ্গেও কথা বলছে পুলিশের তদন্তকারী দল।
ইউক্রেনের মেয়েদের ধর্ষণ করো, তবে গর্ভনিরোধক ব্যবহার করে’! কয়েক মাস আগে নেটমাধ্যমে ছড়িয়ে পড়া একটি অডিয়ো ক্লিপে, ইউক্রেন যুদ্ধে অংশ নেওয়া এক রুশ সেনার উদ্দেশে তাঁর স্ত্রীকে বলতে শোনা গিয়েছিল এই কথা। তা নিয়ে বিতর্কও হয়েছিল বিস্তর। এ বার ইউক্রেনের প্রেসিডেন্ট ভলোদিমির জ়েলেনস্কির স্ত্রী ওলেনা সরাসরি ধর্ষণে উৎসাহ দেওয়ার অভিযোগ তুললেন রুশ  নারীদের বিরুদ্ধে।  ব্রিটেনে একটি আন্তর্জাতিক আলোচনাসভায় ইউক্রেনের ফার্স্ট লেডি বলেন, ‘‘ইউক্রেনের মেয়েদের ধর্ষণ এবং যৌন নিগ্রহকে ‘অস্ত্র’ হিসাবে ব্যবহার করছে রুশ সেনারা। আর এই কাজে তাঁদের স্ত্রীরা উৎসাহ দিচ্ছেন।’’ দ্বিতীয় বিশ্বযুদ্ধের নাৎসি বাহিনীর মতোই ইউক্রেনে হানাদার রুশ ফৌজ পরিকল্পিত ভাবে প্রকাশ্যে যৌনহিংসার ঘটনা ঘটিয়ে চলেছে বলে অভিযোগ করেছেন তিনি। আমেরিকার সংবাদ সংস্থা রেডিয়ো লিবার্টি কয়েক মাস আগে ওই বিতর্কিত অডিয়ো প্রকাশ করে জানিয়েছিল, ইউক্রেনে যুদ্ধরত রাশিয়ার সেনা রোমান বাইকোভস্কিকে, ইউক্রেনের মহিলাদের ধর্ষণ করার জন্য উৎসাহ দিচ্ছেন তাঁর স্ত্রী ওলগা বাইকোভস্কায়া। সে সময় দক্ষিণ ইউক্রেনের খেরসন এলাকায় হামলাকারী রুশ বাহিনীর সদস্য ছিলেন বাইকোভস্কি। ঘটনাচক্রে, সম্প্রতি ওই এলাকা রুশ দখলমুক্ত হওয়ার পরে রুশ সেনার বিরুদ্ধে মিলেছে ধর্ষণ এবং যৌন নিগ্রহের একাধিক অভিযোগ।
অ্যাপ নির্ভর বাইক সংস্থার চালকের বিরুদ্ধে গণধর্ষণের অভিযোগ উঠল বেঙ্গালুরুতে। বাইশ বছরের সেই তরুণী নিজেই শনিবার থানায় এসে অভিযোগ দায়ের করেন। পুলিশ সূত্রে জানা গিয়েছে, ঘটনাটি গত ২৫ নভেম্বর ঘটেছিল। তরুণীর দাবি, সেই রাতে তিনি এক বন্ধুর বাড়িতে ছিলেন। সেখান থেকে মাঝ রাতে আর এক বন্ধুর বাড়ি যাওয়ার জন্য বাইক সংস্থার চালককে ড‌েকেছিলেন। মাঝপথে তরুণীকে নিজের বাড়িতে নিয়ে যান ওই চালক। অভিযোগ, সেখানেই তাঁকে দুজন পুরুষ ধর্ষণ করেন।   তবে তদন্তের পর পুলিশ সূত্রের খবর, ওই তরুণী মত্ত অবস্থায় বাইকে উঠেছিলেন। এমনকি, চালক তাঁকে নির্দিষ্ট গন্তব্যেও পৌঁছে দেন। কিন্তু অতিরিক্ত মদ্যপানের কারণে তিনি স্বাভাবিক অবস্থায় ছিলেন না। সেই সুযোগকে কাজে লাগিয়েছিলেন বাইকচালক। সেখান থেকে বাইকচালক তাঁর বাড়িতে নিয়ে যান তরুণীকে। সেখানে ওই চালক ছাড়া আরেকজন পুরুষ ছিলেন। মহিলার দাবি, ঘটনার পরের দিন তাঁর জ্ঞান ফেরে। সারা শরীরে ভয়ঙ্কর ব্যথা অনুভব করেন তিনি। এর পর তিনি সেন্ট জনস্‌ হাসপাতালে গিয়েছিলেন। পরে হাসপাতাল কর্তৃপক্ষ পুলিশকে খবর দিয়েছিলেন। ধর্ষণে অভিযুক্ত ২ জন এবং ২২ বছরের ওই মহিলাকেও পুলিশ গ্রেফতার করেছে।
দশ বছরের এক নাবালিকাকে ধর্ষণ করে খুন করার অভিযোগ উঠল সেই পাড়ারই ১৭ বছরের এক  কিশোরের বিরুদ্ধে। পুলিশ সূত্রের খবর, ঘটনাটি শনিবার ছত্তীসগঢ়ের বেমেতারা জেলার  কোতোয়ালি পুলিশ থানার এলাকার কাছে এক পাড়ায় ঘটেছিল। এই ঘটনায় নাবালিকার বাড়ির তরফে অভিযোগ দায়ের করা হয়। কোতোয়ালি থানার অফিসার অম্বর সিংহ ভরদ্বাজ জানিয়েছেন, নাবালিকার ঝুলন্ত দেহ তার বাড়ির থেকে উদ্ধার করা হয়েছে। প্রাথমিক তদন্তে অনুমান, নাবালিকাকে ধর্ষণ করা হয়েছে। তারপরে তার শ্বাসরোধ করে তাকে ঝুলিয়ে দেওয়া হয়। স্থানীয়দের জিজ্ঞাসাবাদের পরে, তারা অভিযুক্তকে সোমবার গ্রেফতার করেন। পুলিশ সূত্রের খবর, ১৭ বছরের অভিযুক্ত স্বীকার করেছে যে সে তার ফোনে পর্ন ভিডি‌য়ো দেখার পরে নাবালিকার বাড়িতে গিয়ে তাকে ধর্ষণ করে। সেই নাবালিকা যাতে কাউকে কিছু বলতে না পারে তার জন্যই তার শ্বাসরোধ করে, একটি স্কার্ফের মাধ্যমে তাকে ঝুলিয়ে দেয়। পরে সে ছাদ থেকে লাফ মেরে পালিয়ে যায়। অভিযুক্তের বিরুদ্ধে ৩৭৬, ৩৭৬এ, ৩৭৬এ বি, ৩০২, ২০১ এবং ৪৫০ ধারা ও পকসো আইনে মামলা রুজু করা হয়েছে। অভিযুক্তকে স্থানীয় আদালতে হাজির করানো হয় এবং তাকে দুর্গ জেলার জুভেনাইল হোমে রাখা হয়েছে। 
সিনেমার জগতের সঙ্গে ‘কাস্টিং কাউচ’ শব্দটা ভীষণ পরিচিত। একটা সময় হলিউড-বলিউড পেরিয়ে ‘মি টু’ আন্দোলনের আঁচ এসেছিল টলিপাড়ায়। নাম করা পরিচালক থেকে অভিনেতা, গীতিকার বাদ পড়েননি কেউ-ই। এই তালিকায় এ বার যোগ হল মুম্বইয়ের মডেল পূজা কুলের আনা অভিযোগ। সোমবার থেকে ‘জি বাংলা’য় শুরু হয়েছে নতুন ধারাবাহিক ‘সোহাগ জল’। তার দিন কয়েকের মধ্যেই ‘মি টু’ অভিযোগে বিদ্ধ ধারাবাহিকের পরিচালক সুমন দাস। এর আগে ‘আয় তবে সহচরী’ ধারাবাহিকেও নির্দেশনা দিয়েছেন সুমন। সম্প্রতি ‘হইচই’-এ নারীকেন্দ্রিক ‘গভীর জলের মাছ’ সিরিজ়টিও নির্দেশনা করেছেন। তবে ‘সোহাগ জল’ ধারাবাহিকের প্রথম সম্প্রচারের দিনই মুম্বইয়ের মডেল পূজা নিজের ফেসবুক অ্যাকাউন্ট থেকে লাইভে করে বেশ কিছু গুরুতর অভিযোগ আনেন সুমনে দাসের বিরুদ্ধে।  ধর্ষণ ও খুনের অভিযোগ উঠেছে সুমনের বিরুদ্ধে। তবে ধারাবাহিকের এই পরিচিত পরিচালকের বিরুদ্ধে মুখ খুললেন আরও এক জন। অভিনেত্রী হওয়ার স্বপ্ন নিয়ে আসা সোমদত্তা মিত্রের আলাপ হয়েছিল সুমনের সঙ্গে। তিনিও এ বার পূজার মতোই একগুচ্ছ অভিযোগ করেন পরিচালকের বিরুদ্ধে। সোমদত্তা আনন্দবাজার অনলাইনকে বলেন, ‘‘সুমন দাসের জন্য ইন্ডাস্ট্রি বদলে এখন আমি অন্য চাকরি করছি। অভিজ্ঞতা এতই তিক্ত যে, মনে ভয় ঢুকে গিয়েছে, ইন্ডাস্ট্রিটা ওঁর মতো মানুষেই ভর্তি।’’ ইঞ্জিনিয়ারিং পড়ার সময় নাটকের মঞ্চে সুমনের সঙ্গে আলাপ সোমদত্তার। সুমনের স্বল্প দৈর্ঘ্যের ছবি ‘জন্নত’-এ অভিনয়ও করেছিলেন সোমদত্তা। কিন্তু ক্রমাগত বাড়তে থাকা সুমনের চাহিদা ও অবান্তর জেদই এই ইন্ডাস্ট্রি ছাড়তে বাধ্য করে তাঁকে। সোমদত্তার কথায়, ‘‘সুমনের একটা অদ্ভুত জেদ ছিল। ও বার বার বলত, কেন তুই আমার গার্লফ্রেন্ড হবি না!’’ অভিযোগকারিণী জানান, তিনি বার বার বাধা দিয়েছেন। কিন্তু পরিচালক শোনেনি। ফোনে ব্লক করে দেওয়ার পরও তাঁর বাড়ির সামনে মদ্যপ অবস্থায় এসে গালিগালাজ করেন সুমন। সোমদত্তা বলেন, ‘‘আমাকে অশ্রাব্য গালাগালি করত। আমার বাবাকে মেসেজ করেও আমায় নিয়ে নানা রকম নোংরা ভাষা প্রয়োগ করত। আমি ২০১৫ সালে পুলিশে অভিযোগ দায়ের করেছিলাম। অবশেষে শহরে ছেড়ে চাকরি নিয়ে কেরল চলে যেতে বাধ্য হই।’’ তার পর ২০১৭ সালে পূজার সঙ্গে আলাপ হয় সুমনের। তবে এ বার অবশ্য আরও বেশি বেপরোয়া হয়ে যান পরিচালক। অন্তত এমনটাই জানা যাচ্ছে পূজার অভিযোগ থেকে। পূজার দাবি, ফ্ল্যাটের মধ্যেই তাঁকে ধর্ষণ ও খুন করার চেষ্টা করেন সুমন। পূজা জানান, পরিচালক তাঁকে ফ্ল্যাটের মধ্যে আটকে রাখার চেষ্টা করেন। কিন্তু পূজা তাঁর উপস্থিত বুদ্ধি কাজ লাগিয়ে ফ্ল্যাটের বাথরুমে বন্ধ করে নেন নিজেকে। দরজা খোলার হুঙ্কার দিতে থাকেন পরিচালক। এ ভাবে ধস্তাধ্বস্তি চলতে থাকে দু’পক্ষের। অবশেষে পরিচালকের প্রতিবেশী এসে পূজাকে উদ্ধার করেন। ফেসবুক লাইভ এসে অশ্রুসজল চোখে ঘটনার বিবরণ দেন পূজা।  এই সব অভিযোগ নিয়ে পরিচালকের কী মত, জানতে যোগাযোগ করার চেষ্টা করা হয় আনন্দবাজার অনলাইনের তরফে। ‘‘শটে আছি, এখন কথা বলতে পারব না,’’ বলেই ফোন রেখে দেন পরিচালক।
প্রতিবেশীর সঙ্গে স্ত্রীর বিবাহ-বহির্ভূত সম্পর্ক গড়ে উঠেছিল। ‘প্রতিশোধ’ নিতে সেই প্রতিবেশীরই সাত বছরের মেয়েকে ধর্ষণ করে খুনের অভিযোগ উঠল এক ব্যক্তির বিরুদ্ধে। সোমবার একটি জঙ্গল থেকে শিশুটির দেহাংশ উদ্ধার হতেই হুলস্থুল পড়ে যায়। ঘটনাটি মধ্যপ্রদেশের সতনা জেলার। সতনার এসডিপিও আশিস জৈন জানিয়েছেন, গত ১৭ নভেম্বর থেকে শিশুটি নিখোঁজ ছিল। শিশুটিকে খুঁজে না পেয়ে তার পরিবার একটি নিখোঁজ ডায়েরি করে। অজ্ঞাতপরিচয় ব্যক্তির বিরুদ্ধে অপহরণের মামলাও দায়ের হয়। তদন্তে নেমে পুলিশের সন্দেহ হয় পড়শি রাজেশ রজকের উপর। তাঁর গতিবিধির উপর নজর রাখতে শুরু করে পুলিশ। এসডিপিও জানিয়েছেন, এর পরই রজককে থানায় ডেকে পাঠানো হয়। এই ঘটনা প্রসঙ্গে বেশ কয়েকটি প্রশ্ন করতেই তাঁর কথার মধ্যে অসঙ্গতি ধরা পড়ে। তার পরই রাজেশকে আটক করে জিজ্ঞাসাবাদ শুরু করতেই অপরাদের কথা স্বীকার করেন। পুলিশ জানিয়েছে জেরায় রাজেশ স্বীকার করেছেন, পড়শি এক ব্যক্তির সঙ্গে স্ত্রীর বিবাহ-বহির্ভূত সম্পর্ক গড়ে উঠেছিল। তিনি সেই সম্পর্ক ভেঙে দেওয়ার বহু চেষ্টা করেছিলেন। কিন্তু কোনও ভাবেই সেই সম্পর্ক ভাঙতে পারেননি। তাই পড়শিকে ‘শিক্ষা’ দিতে তাঁর সাত বছরের মেয়েকে অপহরণ করেন। তার পর তাকে ধর্ষণের পর খুন করে জঙ্গলে দেহ ফেলে দেন। রবিবার রাজেশকে গ্রেফতার করেছে পুলিশ। তাঁর বিরুদ্ধে ভারতীয় দণ্ডবিধির ৩৭৬(ধর্ষণ), ৩০২ (খুন) এবং পকসো আইনে মামলা রুজু হয়েছে।
নাবালিকাকে নির্জন জায়গায় নিয়ে গিয়ে গণধর্ষণের অভিযোগ উঠল চার নাবালকের বিরুদ্ধে। পরে ওই চার নাবালক পালিয়ে যাওয়ার পর সেখানে যান স্কুলের প্রধানশিক্ষক। তাকে বাঁচাতে ঘটনাস্থলে গিয়েছেন প্রধানশিক্ষক, এমনটাই ভেবেছিল নির্যাতিতা। কিন্তু গণধর্ষণের পর ওই নাবালিকাকে আবার ধর্ষণের অভিযোগ উঠেছে প্রধানশিক্ষকের বিরুদ্ধে। ঘটনাটি ঘটেছে বিহারের কাইমুল জেলায়।  গত শনিবার থানায় অভিযোগ দায়ের করে নির্যাতিতার পরিবার। তদন্তে নেমে শনিবারই ৫৫ বছর বয়সি ওই প্রধানশিক্ষক ও এক নাবালককে গ্রেফতার করা হয়েছে। বাকি অভিযুক্তদের খোঁজে তল্লাশি শুরু করেছে পুলিশ।  সংবাদ সংস্থা সূত্রে খবর, শনিবার সন্ধ্যায় বাড়ির বাইরে বেরিয়েছিল অষ্টম শ্রেণির এক ছাত্রী। সেই সময় তাকে জোর করে চার নাবালক একটি নির্জন জায়গায় নিয়ে যায়। ওই চার নাবালকের মধ্যে দু’জন ছাত্রীর সহপাঠী। এর পর, চার নাবালক তাকে ধর্ষণ করে বলে অভিযোগ। সেই দৃশ্য দেখতে পান প্রাথমিক বিদ্যালয়ের প্রধানশিক্ষক। ওই ব্যক্তিকে দেখে নাবালিকাকে ছেড়ে ঘটনাস্থল থেকে চম্পট দেয় নাবালকরা। নির্যাতিতা ভেবেছিল, হয়তো তাকে উদ্ধার করবেন ওই শিক্ষক। কিন্তু, অভিযোগ, এর পর ওই শিক্ষকও তাকে ধর্ষণ করেন।    নাবালিকাকে ধর্ষণের পর তাকে বাড়ি পৌঁছে দেন শিক্ষক। নাবালিকার পরিবারকে তিনি জানান যে, নাবালকদের খপ্পর থেকে তাদের মেয়েকে উদ্ধার করেছেন তিনি। কিন্তু শিক্ষক চলে যাওয়ার পর গোটা ঘটনাটি পরিবারকে জানায় নাবালিকা। এর পরই পুলিশের দ্বারস্থ হয় তার পরিবার। চিকিৎসার জন্য একটি হাসপাতালে নিয়ে যাওয়া হয়েছিল নাবালিকাকে। সে সুস্থ রয়েছে বলে জানা গিয়েছে।
তরুণীকে হোটেল থেকে অপহরণের পর ধর্ষণ করে খুনের অভিযোগ উঠল পুরীতে। সমুদ্রসৈকত থেকে অন্তর্বাস পরা অবস্থায় ওই তরুণীর দেহ উদ্ধার করা হয়েছে। উদ্ধারের সময় তাঁর মুখ কালচে বর্ণের ছিল। সেই সঙ্গে তাঁর আঙুল ক্ষতবিক্ষত ছিল বলে পুলিশ সূত্রে খবর। ধর্ষণের পর খুন করা হয়েছে বলে অভিযোগ পরিবারের। যদিও পুলিশের দাবি, সমুদ্রে ডুবে গিয়ে মৃত্যু হয়েছে ওই তরুণীর।  গত ২৬ নভেম্বর পুরীর পেন্থাকাটা এলাকায় একটি সমুদ্রসৈকত থেকে ওই তরুণীর দেহ উদ্ধার করা হয়। গত ২৩ নভেম্বর থেকে ওই তরুণী নিখোঁজ ছিলেন বলে দাবি পরিবারের। তাঁদের দাবি, হোটেলের বাইরে জামাকাপড় শুকোতে দেওয়া ছিল। তা আনার জন্য গত ২৩ তারিখ হোটেলের বাইরে গিয়েছিলেন ওই তরুণী। তার পর থেকেই তাঁর খোঁজ পাওয়া যায়নি।    তরুণীর বাবার অভিযোগ, তাঁর মেয়ের মুখে অ্যাসিড ঢালা হয়েছে, যাতে তাঁকে চিহ্নিত করতে না পারা যায়। কানের দুল, সোনার নাকছাবি দেখে তরুণীর দেহ চিহ্নিত করেন তাঁর বাবা। পুলিশের তরফে জানানো হয়েছে, উদ্ধারের সময় তরুণীর মুখ কালচে ছিল। তাঁর আঙুলগুলি বিকৃত অবস্থায় ছিল। তবে পুলিশের তরফে বলা হয়েছে, সমুদ্রে তলিয়ে গিয়েছিলেন তরুণী। দীর্ঘ ক্ষণ সমুদ্রের জলে থাকায় তরুণীর মুখ কালচে রঙের হয়ে যেতে পারে। অন্য দিকে, আঙুলগুলি বিকৃত করার যুক্তি হিসাবে পুলিশের দাবি, কোনও সামুদ্রিক প্রাণী হয়তো সেগুলি খেয়ে নিয়েছে।   তবে পরিবারের অভিযোগের ভিত্তিতে এই ঘটনার তদন্ত শুরু করা হয়েছে বলে পুলিশ সূত্রে খবর।  ​জানা গিয়েছে, ওই তরুণী মধ্যপ্রদেশের সাগর জেলার বাসিন্দা। পরিবারের সঙ্গে পুরী বেড়াতে এসেছিলেন তরুণী। এই ঘটনায় পুরীর পুলিশ সুপার কে ভি সিংহের সঙ্গে দেখা করেছেন তরুণীর পরিবারের সদস্যরা। উচ্চ পর্যায়ের তদন্তের আর্জি জানিয়েছেন তাঁরা।
নাবালিকাকে অপহরণ করে ধর্ষণের অভিযোগ উঠল গ্রামের এক যুবকের বিরুদ্ধে। ঘটনাটি ঘটেছে উত্তরপ্রদেশের বালিয়া জেলার বেইরিয়া গ্রামে। অভিযুক্ত যুবককে শনিবার গ্রেফতার করা হয়েছে। সংবাদ সংস্থা সূত্রে খবর, গত ১৫ নভেম্বর ষোলো বছরের এক নাবালিকাকে অপহরণ করা হয় বলে অভিযোগ উঠেছে মুন্নু যাদব নামে তেইশ বছর বয়সি এক যুবকের বিরুদ্ধে। নাবালিকার খোঁজ না পেয়ে থানায় নিখোঁজ ডায়েরি করা হয়। অভিযোগ পাওয়ার পরই তদন্তে নামে পুলিশ। গত দু’দিন আগেই ওই নাবালিকাকে উদ্ধার করা হয়। নাবালিকার পরিবারের অভিযোগের ভিত্তিতে এফআইআর দায়ের করা হয়েছে। গত শনিবার অভিযুক্ত যুবককে গ্রেফতার করা হয়েছে। তবে নাবালিকাকে অপহরণের নেপথ্যে অন্য কোনও কারণ ছিল কিনা, তা খতিয়ে দেখছে পুলিশ। অপহরণ করে কোথায় রাখা হয়েছিল নাবালিকাকে এবং কী ভাবে তাকে উদ্ধার করা হল, এ ব্যাপারে বিশদে জানায়নি পুলিশ। নাবালিকার ডাক্তারি পরীক্ষা করানো হবে বলে পুলিশ সূত্রে খবর।
ষাটের দশকের শেষ দিকে স্কটল্যান্ডের গ্লাসগো শহরে একের পর এক তরুণীকে শ্বাসরোধ করে খুন করা হয়েছিল। তদন্তকারীরা জানিয়েছিলেন, ওই তরুণীদের খুনের আগে তাঁদের মুখে আঘাত করতে বেদম লাথি-ঘুষি মারা হয়েছিল। এর পর তাঁদের ধর্ষণ করে খুনি। ছবি: সংগৃহীত।
মূক ও বধির তরুণীকে গণধর্ষণের অভিযোগ তথাকথিত উচ্চবর্ণের কয়েক জন যুবকের বিরুদ্ধে। নির্যাতিতা তরুণী দলিত সম্প্রদায়ের। তিনি বৃহস্পতিবার সন্ধ্যাবেলা মাঠে ছাগল চরাতে গিয়েছিলেন বলে খবর। সেখানেই অভিযুক্তদের লালসার শিকার হয়েছেন তিনি। ঘটনাটি রাজস্থানের বারমের জেলার ধোরিমান্না গ্রামের। পুলিশ সূত্রে খবর, বৃহস্পতিবার সন্ধ্যা ৭টা নাগাদ তরুণী ছাগল চরাতে বেরিয়েছিলেন। সেখানে গাড়ি করে আসেন ৪ থেকে ৫ জন যুবক। তরুণীকে মাঠ থেকে ফাঁকা জায়গায় তুলে নিয়ে যাওয়া হয় বলে অভিযোগ। তার পর তাঁর উপরে সকলে মিলে চড়াও হন। তরুণীকে গণধর্ষণ করা হয়। পুলিশ জানতে পেরেছে, কিছু ক্ষণের মধ্যে গ্রামবাসীরা ঘটনাস্থলে পৌঁছে যান। তাঁদের আসতে দেখে তরুণীকে ফেলে পালিয়ে যান অভিযুক্তরা। তরুণীকে উদ্ধার করে সঙ্গে সঙ্গে হাসপাতালে নিয়ে যাওয়া হয়। স্থানীয় হাসপাতালে তাঁর চিকিৎসা চলছে। ধোরিমান্নার এক পুলিশ আধিকারিক সুখরাম বিষ্ণোই বলেছেন, ‘‘নির্যাতিতা তরুণীকে হাসপাতালে ভর্তি করা হয়েছে। তাঁর চিকিৎসা চলছে। অভিযুক্তদের খোঁজে পুলিশের একটি দল গঠন করা হয়েছে। ইতিমধ্যে তারা তল্লাশিও শুরু করেছে।’’ তবে যে হেতু তরুণী এখনও চিকিৎসাধীন এবং তিনি কথা বলতে বা শুনতে পান না, তাই কিছুটা সমস্যায় পড়তে হচ্ছে তদন্তকারীদের।
১৪ বছরের নাবালিকাকে হোটেলে নিয়ে গিয়ে ধর্ষণের অভিযোগ উঠল ২২ বছর বয়সি এক যুবকের বিরুদ্ধে। ঘটনাটি ঘটেছে উত্তরপ্রদেশের বরেলির ইজ্জতনগর এলাকায়। অভিযুক্ত যুবকের খোঁজে তল্লাশি অভিযান শুরু করেছে পুলিশ।  সংবাদ সংস্থা সূত্রে খবর, নাবালিকার বাড়িতে রাজমিস্ত্রির কাজ করতেন ওই যুবক। সেই সূত্রে ওই যুবককে চিনত নাবালিকা। গত বৃহস্পতিবার অষ্টম শ্রেণির ছাত্রীর স্কুলে যান যুবক। স্কুলের বাইরে ওই যুবকের সঙ্গে নাবালিকার দেখা হয়। সেই সময় নাবালিকাকে চকোলেট দেন যুবক। ওই চকোলেটে মাদক মেশানো ছিল বলে অভিযোগ।  পুলিশ সূত্রে জানা গিয়েছে, ওই চকোলেট খেয়েই বেহুঁশ হয়ে পড়ে নাবালিকা। তার পর তাকে হোটেলে নিয়ে যান যুবক। হোটেলের ঘরে নাবালিকাকে ধর্ষণ করা হয় বলে অভিযোগ উঠেছে যুবকের বিরুদ্ধে। পরে ওই নাবালিকা পরিবারের সদস্যদের গোটা ঘটনা জানান।    তার পরই পুলিশের দ্বারস্থ হয় পরিবার। অভিযুক্ত যুবকের বিরুদ্ধে এফআইআর দায়ের করা হয়েছে। এই প্রতিবেদন লেখা পর্যন্ত অভিযুক্ত যুবককে গ্রেফতার করেনি পুলিশ।
কোনও বিবাহিত মহিলা যদি স্বেচ্ছায় পুরুষ সঙ্গীর সঙ্গে শারীরিক সম্পর্কে লিপ্ত হন, তবে পরে ওই ব্যক্তির বিরুদ্ধে ‘বিয়ের প্রতিশ্রুতি দিয়ে ধর্ষণ’-এর অভিযোগ গ্রাহ্য হতে পারে না। টেকে না ৩৭৬ ধারায় করা ধর্ষণের মামলাও। ২৫ বছর বয়সি যুবকের বিরুদ্ধে এক মহিলার করা ধর্ষণের অভিযোগের শুনানিতে এমনই জানাল কেরল হাই কোর্ট। ওই যুবকের বিরুদ্ধে আনা ধর্ষণের অভিযোগও খারিজ করে দিয়েছে আদালত। কোল্লামের পুনালুরের বাসিন্দা ২৫ বছর বয়সি টিনো থাঙ্কাচানের বিরুদ্ধে ৩৭৬ (ধর্ষণ), ৪১৭ (প্রতারণা)-সহ একাধিক ধারায় মামলা দায়ের করা হয়। অভিযোগকারিণীর পক্ষের আইনজীবীরা দাবি করেন, ওই যুবক বিয়ের প্রতিশ্রুতি দিয়ে একাধিক বার শারীরিক সম্পর্কে লিপ্ত হয়েছেন অভিযোগকারিণী মহিলার সঙ্গে। মামলার শুনানিতে বিচারপতি কাউসার এডাপ্পাগত জানিয়েছেন, ওই মহিলা স্বেচ্ছায় অভিযুক্ত যুবকের সঙ্গে শারীরিক সম্পর্কে লিপ্ত হন। পাশাপাশি, তিনি এ-ও জানতেন যে, আইনত ওই যুবকের পক্ষে তাঁকে বিয়ে করা সম্ভব না, কারণ তিনি নিজেই আগে থেকে বিবাহিত। পাশাপাশি বিচারপতি এ-ও জানান, ওই মহিলা ও যুবকের সম্পর্কের ঘটনাক্রম দেখলে স্পষ্ট হয়ে যায় যে, প্রথমে দু’জনে কোনও রকম প্রতিশ্রুতি ছাড়াই সঙ্গমে লিপ্ত হয়েছেন। শারীরিক সম্পর্ক তৈরি হওয়ার পর বিয়ের কথা এসেছে। কাজেই বিয়ের প্রতিশ্রুতি দিয়ে ওই যুবক সহবাস করেছেন, এ কথা বলা যায় না বলেই মত হাই কোর্টের। পাশাপাশি ওই যুবক প্রতারণা করেছেন, এমন কোনও তথ্যপ্রমাণও অভিযোগকারিণী দিতে পারেননি বলে জানিয়েছেন বিচারপতি। প্রসঙ্গত, ফেসবুকে আলাপ হয় ওই যুবক ও মহিলার। তখন তাঁরা অস্ট্রেলিয়াতে থাকতেন। পরে দেশে ফিরে আসার পর যুবকের বিরুদ্ধে বিয়ের প্রতিশ্রুতি দিয়ে ধর্ষণের মামলা আনেন অভিযোগকারিণী।
মানসিক ভাবে অসুস্থ এক কিশোরীকে ধর্ষণের অভিযোগ উঠল তার প্রতিবেশী যুবকের বিরুদ্ধে। উত্তরপ্রদেশের শাহজহানপুরে ওই কিশোরীর পরিবারের সদস্যদের দাবি, তাঁদের মেয়ে অন্তঃসত্ত্বা হয়ে পড়লে ধর্ষণের কথা জানতে পারেন। শুক্রবার পুলিশ জানিয়েছে, অভিযুক্তের বিরুদ্ধে ধর্ষণের মামলা রুজু করা হয়েছে। পুলিশ সূত্রে খবর, বৃহস্পতিবার সন্ধ্যায় কিশোরীকে ধর্ষণের অভিযোগের ভিত্তিতে মামলা রুজু করা হয়েছে। তবে ঘটনা জানাজানি হওয়ার পর থেকেই এলাকা থেকে চম্পট দিয়েছে প্রতিবেশী যুবকটি। কিশোরীর পরিবারের দাবি, গোড়ায় ধর্ষণের কথা তাঁরা জানতেন না। তবে ঘটনার মাস চারেক পর জানতে পারেন, তাঁদের ১৪ বছরের মেয়ে চার মাসের অন্তঃসত্ত্বা। সে সময় প্রতিবেশী এক যুবকের বিরুদ্ধে ধর্ষণের অভিযোগ করে কিশোরী। এর পরেই পুলিশের দ্বারস্থ হন তাঁরা। শাহজহানপুরের অতিরিক্ত পুলিশ সুপার (গ্রামীণ) সঞ্জীব বাজপেয়ী সংবাদ সংস্থাকে জানিয়েছেন, ওই কিশোরীর মানসিক সমস্যা ছাড়াও মৃগী রোগ রয়েছে। বৃহস্পতিবার সন্ধ্যায় প্রতিবেশী যুবকের বিরুদ্ধে ধর্ষণের মামলা রুজু করা পাশাপাশি ওই কিশোরীকে শারীরিক পরীক্ষার জন্য হাসপাতালে পাঠানো হয়েছে। অভিযুক্তের খোঁজে তল্লাশি শুরু করেছে পুলিশ।
বেসরকারি হোমের মধ্যে এক নাবালিকাকে ধর্ষণের অভিযোগ উঠল ওই হোমেরই ডিরেক্টরের বিরুদ্ধে। এই ঘটনায় গ্রেফতার করা হয়েছে অভিযুক্ত ডিরেক্টরকে। ঘটনাটি ঘটেছে মহারাষ্ট্রের নাসিকে। বৃহস্পতিবার গ্রেফতারের খবর জানিয়েছে পুলিশ। সংবাদ সংস্থা সূত্রে খবর, গত ১৩ অক্টোবর মহারাষ্ট্রের মাসরুলে একটি বেসরকারি হোমে ১৪ বছরের এক নাবালিকাকে ধর্ষণ করা হয় বলে অভিযোগ উঠেছে। গত বুধবার এই ঘটনার কথা প্রকাশ্যে আসে। অভিযোগ, হোমের পার্কিং এলাকায় টিনের চালের একটি ঘরে জোর করে নাবালিকাকে নিয়ে গিয়েছিলেন ২৮ বছর বয়সি ওই যুবক। তার পর জোর করে নিজের মোবাইল ফোন থেকে নাবালিকাকে আপত্তিকর ভিডিয়ো দেখান অভিযুক্ত। পরে নাবালিকাকে ধর্ষণ করেন ওই যুবক।   গত বুধবার এই ঘটনায় ওই নাবালিকার তরফে অভিযোগ দায়ের করা হয়। অভিযুক্তের বিরুদ্ধে ধর্ষণের ধারা ও পকসো আইনে মামলা রুজু করা হয়েছে। হোমের মধ্যেই কী ভাবে এক নাবালিকাকে ধর্ষণের ঘটনা ঘটল, তার তদন্ত শুরু করেছে পুলিশ।
নাবালিকা ছাত্রীকে বাড়িতে পড়ানোর সময় অশালীন ভিডিয়ো দেখিয়ে ধর্ষণ করায় এক গৃহশিক্ষককে ২০ বছরের জেলের সাজা দিল মুর্শিদাবাদের কান্দি মহকুমা আদালত। ২০২০-র ৫ জানুয়ারি কান্দি থানায় নির্যাতিতা ছাত্রীর মা অভিযোগ দায়ের করেন। তার পরেই গ্রেফতার হন ওই শিক্ষক। সপ্তম শ্রেণির পড়ুয়া ছাত্রীর মায়ের অভিযোগ, বাড়িতে মেয়েকে পড়ানোর সময় মাঝেমধ্যেই অশালীন ভিডিয়ো দেখাতেন ওই শিক্ষক। তা দেখিয়ে দিনের পর দিন মেয়েকে ধর্ষণও করতেন হাজারপাড়া নবগ্রাম এলাকার বাসিন্দা ওই গৃহশিক্ষক। নির্যাতিতার মায়ের অভিযোগের ভিত্তিতে ১৮ ফেব্রয়ারি অভিযুক্তকে গ্রেফতার করে পুলিশ। গ্রেফতার হওয়ার পর জেল হেফাজতেই ছিলেন তিনি। গত ২৩ নভেম্বর কান্দি স্পেশাল কোর্টের বিচারক সোমা মজুমদার অভিযুক্তকে দোষী সাব্যস্ত করেন। বৃহস্পতিবার অভিযুক্ত শিক্ষককে ২০ বছর সশ্রম কারাদণ্ডের নির্দেশ দেয় আদালত। ৫০ হাজার টাকা জরিমানার নির্দেশও দিয়েছে আদালত। অনাদায়ে আরও চার বছরের জেল।
কিশোরীকে ধর্ষণের পর বিয়ের প্রতিশ্রুতি দিলেন যুবক, তবে একটি শর্তে। বিয়ের জন্য ওই কিশোরীকে ধর্ম পরিবর্তন করতে হবে। নাবালিকাকে ধর্ষণ ও ধর্মান্তরণের জন্য চাপ দেওয়ার অভিযোগে যুবককে গ্রেফতার করা হয়েছে। ঘটনাটি কর্নাটকের। অভিযুক্ত যুবকের নাম ইউনুস পাশা ওরফে ফয়াজ় মহম্মদ। অভিযোগ, পাড়ারই এক ১৩ বছরের কিশোরীর সঙ্গে তিনি ঘনিষ্ঠ হয়েছিলেন। কিশোরীকে লুকিয়ে একটি স্মার্টফোনও উপহার দেন যুবক। সেই ফোনের মাধ্যমে দু’জন ভিডিয়ো কলে কথা বলতেন। এই ভিডিয়ো কলেই কিশোরীর বেশ কিছু অশ্লীল ছবি তিনি তুলে নিয়েছিলেন বলে অভিযোগ। এর পর সেই ছবি দেখিয়ে চলত ব্ল্যাকমেল। পুলিশ জানিয়েছে, কিশোরীকে ভয় দেখিয়ে জোর করে তার সঙ্গে শারীরিক সম্পর্ক স্থাপন করেন যুবক। কিশোরী তাতে রাজি না হওয়ায় ধর্ষণ করা হয় তাঁকে। অভিযোগ, কিশোরীর পরিবারের লোকজন তাকে ঠাকুমার কাছে রেখে কিছু দিনের জন্য ঘুরতে গিয়েছিলেন। তখন বাড়িতে ঢুকে ঠাকুমাকে ঘুমের ওষুধ খাইয়ে মেয়েটির উপর চড়াও হন যুবক। ধর্ষণের পর কিশোরীকে তিনি বিয়ের প্রতিশ্রুতি দিয়ে আশ্বস্ত করেন। তবে ধর্ম পরিবর্তন না করলে বিয়ে করবেন না বলে জানান তিনি। কিশোরীকে ধর্মান্তরণের জন্য চাপও দেওয়া হয় বলে অভিযোগ। বিপদ বুঝে পরিবারের সকলকে সব কথা খুলে বলে নাবালিকা কিশোরী। তাঁর বাবা পুলিশে অভিযোগ দায়ের করেন। তদন্তে নেমে পুলিশ জানতে পারে ওই যুবক বিবাহিত। তাঁর স্ত্রী এবং সন্তান রয়েছে। যুবককে গ্রেফতার করেছে পুলিশ। তাঁর বিরুদ্ধে পকসো আইনে মামলা রুজু করা হয়েছে। ধর্মান্তর-বিরোধী আইনেও মামলা রুজু হয়েছে অভিযুক্তের বিরুদ্ধে।
"বাড়িতে একা থাকার সুযোগে এক মধ্যবয়সি বিধবাকে ধর্ষণ করে গলা টিপে খুনের চেষ্টা করলেন প্রতিবেশী যুবক। মঙ্গলবার রাতে এই অভিযোগে দক্ষিণ ২৪ পরগনার মহেশতলায় এক বাসিন্দার বাড়িতে চড়াও হল উত্তেজিত জনতা। অভিযোগ, ওই যুবককে মারধর করে দু’টি মোটরবাইক-সহ তাঁর বাড়িতে ভাঙচুর করে তারা। খবর পেয়ে মারমুখী জনতার হাত থেকে অভিযুক্তকে উদ্ধার করে আটক করে পুলিশ। ওই মহিলাকে হাসপাতালে ভর্তি করানো হয়েছে। পুলিশ সূত্রে খবর, মহেশতলা পুরসভার ২৪ নম্বর ওয়ার্ডের মণ্ডলপাড়ায় বাসিন্দা আরিয়ান মোল্লার বিরুদ্ধে এক প্রতিবেশী বিধবাকে ধর্ষণ করে খুনের চেষ্টার অভিযোগ উঠেছে। ইতিমধ্যেই অভিযুক্তকে আটক করা হয়েছে। স্থানীয় সূত্রে খবর, কয়েক বছর আগে মহিলার স্বামীর মৃত্যু হয়। ওই দম্পতির একমাত্র ছেলে কাজের সূত্রে বাইরে থাকেন। তার পর থেকে মণ্ডলপাড়ার বাড়িতে একাই থাকতেন মহিলা। অভিযোগ, মহিলার একা থাকার সুযোগে মঙ্গলবার রাতে মত্ত অবস্থায় তাঁর ঘরে ঢোকেন আরিয়ান। এর পর মহিলাকে ধর্ষণ করে তাঁর গলা টিপে খুন করার চেষ্টা করেন তিনি। মহিলা বেহুঁশ হয়ে পড়ায় তাঁকে ফেলে রেখে পালিয়ে যান অভিযুক্ত। 
                                ঘটনার তদন্তে মণ্ডলপাড়া এলাকায় মহেশতলা থানার পুলিশ।
                                —নিজস্ব চিত্র।
                             স্থানীয়দের দাবি, বিষয়টি পরে জানতে পারেন তাঁরা। খবর পেয়ে ঘটনাস্থলে পৌঁছয় মহেশতলা থানার পুলিশ। এর পর আশঙ্কাজনক অবস্থায় মহিলাকে নিয়ে যাওয়া হয় বেহালার বিদ্যাসাগর স্টেট জেনারেল হাসপাতালে। কিন্তু শারীরিক অবস্থার অবনতি হওয়ায় তাঁকে একটি বেসরকারি হাসপাতালে স্থানান্তরিত করা হয়েছে। প্রতিবেশী যুবকের বিরুদ্ধে ধর্ষণ এবং খুনের চেষ্টার অভিযোগে মণ্ডলপাড়া এলাকায় ভাঙচুর চলে বলে অভিযোগ। অভিযুক্তের বাড়িতে চড়াও হয়ে তাঁর দু’টি মোটরবাইক এবং বাড়ির জানলা কার্যত তছনছ করে দেয় উত্তেজিত জনতা। পরিস্থিতি সামাল দিলে ঘটনাস্থলে পৌঁছয় মহেশতলা থানার পুলিশবাহিনী। ডায়মন্ড হারবার পুলিশ জেলার অতিরিক্ত পুলিশ সুপার (সদর) অর্ক বন্দ্যোপাধ্যায়ও চলে আসেন। মারমুখী জনতার হাত থেকে অভিযুক্তকে উদ্ধার করে আটক করে নিয়ে যায় পুলিশ। ইতিমধ্যেই ঘটনার তদন্ত শুরু করেছে পুলিশ। ডায়মন্ড হারবার পুলিশ জেলার অতিরিক্ত পুলিশ সুপার (সদর) অর্ক বন্দ্যোপাধ্যায় বলেন, ‘‘মহিলার চিকিৎসা শুরু হয়েছে। অভিযুক্তকে আটক করে জিজ্ঞাসাবাদ চলছে। এই ঘটনায় আরও কেউ জড়িত রয়েছে কি না, তা-ও খতিয়ে দেখা হবে।’’"
২০১২ সালের ১৬ ডিসেম্বর রাজধানী দিল্লির বুকে ঘটে যাওয়া নির্ভয়াকাণ্ড তোলপাড় ফেলে দিয়েছিল দেশ জুড়ে। ঠিক তেমনই উত্তর ২৪ পরগনার বারাসত থেকে ১৬ কিলোমিটার দূরে কামদুনি গ্রাম। বছর নয়েক আগে ওই গ্রামে ঘটে যাওয়া একটি ধর্ষণের ঘটনা ঝড় তুলেছিল রাজ্যে। ফাইল ছবি।
মুসলিম নাবালিকাকে বিয়ে করলেও তা অপরাধের তালিকায় পড়তে পারে। হতে পারে পকসো মামলাও। একটি মামলার শুনানিতে এমনই রায় দিল কেরল হাই কোর্ট। শুধু তাই নয়, হাই কোর্টের পর্যবেক্ষণ, নাবালিকার সঙ্গে শারীরিক সম্পর্ক করলে শিশু সুরক্ষা আইনে মামলা হতে পারে স্বামীর বিরুদ্ধেও। বাংলার মেয়েকে ধর্ষণের মামলায় শনিবার এমনই জানাল কেরল হাই কোর্ট। বাংলা থেকে ১৬ বছরের এক মুসলমান নাবালিকাকে অপহরণ করে বার বার তাকে ধর্ষণ এবং পরে অপরাধ থেকে বাঁচতে বিয়ে করেন এক ৩১ বছরের যুবক। এমনই অভিযোগে কেরল হাই কোর্টে একটি মামলা দায়ের হয়। শনিবার বিচারপতি বাচু কুরিয়ান টমাসের একক বেঞ্চ এই মামলা শোনে। অভিযুক্তের আইনজীবী সওয়াল করেন তাঁর মক্কেল আইনত বিয়ে করেছেন। তা ছাড়া ‘মুসলিম পার্সোনল ল’ অনুযায়ী, ঋতুমতী হলেই সেই মেয়েকে বিয়ে করা যায়। তাই এই মামলায় পকসো আইন দেওয়া যায় না। আইনজীবীর আরও যুক্তি, তাঁর মক্কেল বিয়ে করেছেন ২০২১ সালের মার্চ মাসে। আইনত এখন তাঁরা স্বামী-স্ত্রী। তাই এখন ধর্ষণের অভিযোগও করা যায় না। এই প্রেক্ষিতে তিনি হরিয়ানা, দিল্লি এবং কর্নাটকের এমনই তিনটি মামলার উদাহরণ দেন।   যদিও কেরল হাই কোর্ট আইনজীবীর এই যুক্তি গ্রহণ করেনি। আদালতের পর্যবেক্ষণ, ‘‘যদি কোনও বিয়েতে স্বামী কিংবা স্ত্রী নাবালক কিংবা নাবালিকা হয়, তা পকসো মামলার মধ্যে পড়তে পারে। এর পর ওই আইনজীবীর উদ্দেশে বিচারপতি টমাসের মন্তব্য, ‘‘আপনার উল্লিখিত মহামান্য বিচারপতিদের সিদ্ধান্তের সঙ্গে আমি একমত নই। যেখানে বলা হয় একজন মুসলমান নাবালিকাকে বিয়ে করলে তা পকসো আইনের মধ্যে পড়বে না।’’ আদালতের পর্যবেক্ষণ, পকসো আইনের অন্যতম অভিপ্রায়ই ছিল বিয়ের আড়ালে কোনও নাবালিকার সঙ্গে শারীরিক সম্পর্ক নিষিদ্ধ করা। এর পর অভিযুক্তের জামিনের আবেদন খারিজ করে দেয় কেরল হাই কোর্ট।
ধর্ষণ ও খুনের অপরাধী স্বঘোষিত ধর্মগুরু রাম রহিমের সৎসঙ্গে (আধ্যাত্মিক প্রচার) অংশ নিল ৩০০ জনেরও বেশি স্কুল পড়ুয়া। এমনই অভিযোগ উঠেছে উত্তরপ্রদেশের শাহজাহানপুরে। এই ঘটনায় তদন্তের নির্দেশ দিয়েছেন রাজ্যের ‘বেসিক শিক্ষা অধিকারী’ (বিএসএ)।  সংবাদ সংস্থা সূত্রে খবর, গত বৃহস্পতিবার রোজা থানা এলাকায় সৎসঙ্গের আয়োজন করা হয়েছিল। অনলাইনে এই সৎসঙ্গের আয়োজন করা হয়। একটি ভিডিয়োতে দেখা গিয়েছে, ৩০০ জনেরও বেশি স্কুল পড়ুয়া ইউনিফর্ম পরে সেখানে উপস্থিত হয়েছে। তাদের সঙ্গে ছিলেন শিক্ষকরাও। যদিও ওই ভিডিয়োর সত্যতা যাচাই করেনি আনন্দবাজার অনলাইন। এই ভিডিয়ো প্রকাশ্যে আসতেই বিতর্ক শুরু হয়েছে।  এক ইংরাজি দৈনিককে বিএসএ সুরেন্দ্র কুমার রাওয়াত বলেছেন, ‘‘অনলাইন সৎসঙ্গে স্কুল পড়ুয়ারা ছিল কি না জানতাম না। কোন স্কুল থেকে পড়ুয়াদের ওই সৎসঙ্গে যোগ দিতে পাঠানো হয়েছিল, তা জানতে ব্লক শিক্ষা আধিকারিককে নির্দেশ দিয়েছি। রিপোর্ট পাওয়ার পরই প্রয়োজনীয় ব্যবস্থা নেওয়া হবে।’’ পুলিশ সূত্রে খবর, অনলাইন সৎসঙ্গের জন্য বড় স্ক্রিনের ব্যবস্থা করা হয়েছিল। ২ হাজার জনেরও বেশি মানুষ সেখানে জড়ো হয়েছিলেন। আশপাশের এলাকা থেকে বাসে করে প্রচুর মানুষকে সেখানে আনা হয়েছিল।    ধর্ষণ ও খুনে অপরাধী রাম রহিম প্যারোলে জেল থেকে ছাড়া পেয়েছেন। ডেরা সাচা সৌদা প্রধানকে ৪০ দিনের জন্য মুক্তি দেওয়ার ঘটনার তীব্র নিন্দা করেছেন দিল্লির মহিলা কমিশন (ডিসিডব্লিউ)-এর চেয়ারপার্সন স্বাতী মালিওয়াল। রাম রহিমকে প্যারোলে মুক্তি দেওয়া নিয়ে প্রশ্ন উঠেছে বিভিন্ন মহলে। এই আবহে মুক্তির পরই যে ভাবে সৎসঙ্গের আয়োজন করছেন রাম রহিম, তাতে তাঁকে ঘিরে বিতর্ক আরও বাড়ছে।
দাদু আর কাকা তাকে প্রায়ই ধর্ষণ করতেন বলে অভিযোগ। বাড়ি বদলেও কোনও লাভ হয়নি। দাদু আর কাকার হাত থেকে বাঁচলেও দু’বছর বাবার লালসার শিকার হতে হয়েছে বলে অভিযোগ তুলল উত্তরপ্রদেশের এক কিশোরী। বছর সতেরোর ওই কিশোরী দাদু, কাকা-বাবার সঙ্গে উত্তরপ্রদেশে থাকত। সেই সময় কাকা তাকে ধর্ষণ করেন বলে অভিযোগ। পরে তাঁর সঙ্গে যোগ দিয়েছিলেন কিশোরীর দাদুও। কিশোরীর বাবা-মা ঘুণাক্ষরেও টের পাননি বাড়ির সদস্যরাই মেয়েকে লালসার শিকার বানাচ্ছেন। আঁচ পাওয়ার পরই কিশোরীকে নিয়ে তার বাবা-মা পুণেতে চলে আসেন। সেখানে থাকতে শুরু করেন। অভিযোগ, কিশোরীর মা যখন বাড়িতে থাকতেন না, সেই সুযোগ নিয়ে কিশোরীকে তার বাবাও লালসার শিকার বানান। ২০১৬ থেকে ২০১৮ সাল পর্যন্ত লাগাতার দু’বছর ধরে বাবার লালসার শিকার হয়েছে বলে কিশোরীর অভিযোগ। সম্প্রতি একটি সামাজিক অনুষ্ঠানে ভয়ঙ্কর সেই অভিজ্ঞতার কথা জানিয়েছে ওই কিশোরী। কয়েক জনের সহযোগিতায় পুলিশের কাছে বাবার বিরুদ্ধে অভিযোগ দায়ের করেছে সে। তার পরই বুধবার কিশোরীর বাবাকে গ্রেফতার করেছে পুলিশ। কাকা এবং দাদুকে গ্রেফতারের প্রস্তুতি চলছে বলে পুলিশ সূত্রে খবর।
বধূকে ধর্ষণের ছবি সমাজমাধ্যমে ছড়িয়ে দেওয়ার অভিযোগে এক যুবককে গ্রেফতার করেছে পূর্ব বর্ধমানের জামালপুর থানার পুলিশ। ধৃতের নাম সুরজিৎ ঘড়ুই ওরফে চাকু। সিঙ্গুর থানা এলাকায় তাঁর বাড়ি। বুধবার দুপুরে বাড়ি থেকে তাঁকে গ্রেফতার করা হয়। অন্য দিকে, মঙ্গলবার বর্ধমান মেডিক্যাল কলেজের ফরেন্সিক স্টেট মেডিসিন বিভাগে ওই বধূর মেডিক্যাল পরীক্ষা করানো হয়। ম্যাজিস্ট্রেটের কাছে তাঁর গোপন জবানবন্দিও নেওয়া হয়েছে। পুলিশ সূত্রে খবর, জামালপুর থানার জাড়গ্রামে ওই বধূর শ্বশুরবাড়ি। তাঁর স্বামী কর্মসূত্রে কাশ্মীরে থাকেন। সেখানে তিনি সোনা-রুপোর দোকানে কাজ করেন। সুরজিৎ বর্তমানে জাড়গ্রামে থাকেন কাজের সূত্রে। ‘নির্যাতিতা’র অভিযোগ, সুরজিৎ মাঝেমধ্যেই তাঁকে কুপ্রস্তাব দিতেন। তিনি তাতে রাজি না হওয়ায় প্রাণনাশের হুমকিও দেন। মাস দুয়েক আগের ঘটনা। রাত ১২টা নাগাদ সুরজিৎ ছাদ টপকে ঘরে ঢুকে তাঁকে ধর্ষণ করেন। তার ভিডিয়োও করেন সুরজিৎ। বধূ পুলিশকে জানান, সন্তানকে ভোজালি দিয়ে কোপানোর ভয় দেখিয়ে তাঁকে ধর্ষণ করেছেন সুরজিৎ। তার ছবি তুলে পরে তা সমাজমাধ্যমেও ছড়িয়ে দিয়েছেন। এই ঘটনার পর পরেই আদালতের দ্বারস্থ হন ‘নির্যাতিতা’। তার অভিযোগের ভিত্তিতে মামলা রুজু করে পুলিশকে তদন্তের নির্দেশ দেন বিচারক। বৃহস্পতিবার ধৃতকে বর্ধমান সিজেএম আদালতে হাজির করানো হলে বিচারবিভাগীয় হেফাজতের নির্দেশ দেওয়া হয়।
পরিচিতের ডাকে সাড়া দিয়ে দেখা করতে গিয়েছিলেন এক মহিলা। অভিযোগ সেই পরিচিতই তাঁকে মাদক খাইয়ে অচেতন করে আরও কয়েক জন সঙ্গী-সহ ধর্ষণ করেন। পরে সেই ধর্ষণের ভিডিয়ো দেখিয়ে ব্ল্যাকমেল করে আবার ধর্ষণ করা হয় ওই মহিলাকে। ঘটনাটি ঘটেছে উত্তরপ্রদেশের ফিরোজাবাদে।  বিষয়টি প্রকাশ্যে আসে ওই মহিলা পুলিশের কাছে ধর্ষণের অভিযোগ জানানোর পর। পুলিশকে তিনি জানিয়েছেন, গত ৭ নভেম্বর তাঁকে টুন্ডলায় দেখা করতে ডেকেছিলেন দীপক যাদব নামে এক ব্যক্তি। ওই ব্যক্তির সঙ্গে পূর্ব পরিচিতি থাকায় দেখা করতে গিয়েওছিলেন অভিযোগকারিণী। পুলিশকে দেওয়া তাঁর বয়ান অনুযায়ী, প্রথমে দীপক তাঁকে নিজের গাড়িতে উঠতে বলেন, তার পর তাঁকে জল খেতে দেন। ওই জলেই মাদক মেশানো ছিল বলে জানিয়েছেন ওই মহিলা। কারণ তার পর তিনি অচেতন হয়ে পড়েন।  নির্যাতিতার অভিযোগ, অচেতন অবস্থায় তাঁকে আগরার একটি হোটেলে নিয়ে যান দীপক। সেখানে অপেক্ষা করছিলেন আরও তিন জন। তাঁরা তাঁকে ধর্ষণ করেন। পরে তাঁকে ওই ধর্ষণের একটি অশ্লীল ভিডিয়ো দেখিয়ে ব্ল্যাকমেল করতেও শুরু করেন। ওই মহিলা পুলিশকে জানিয়েছেন, ২০ হাজার টাকা দিয়ে ভিডিয়োটি ধর্ষকদের মোবাইল থেকে মুছিয়েছিলেন তিনি। কিন্তু দু’দিন পরেই আবার তাঁকে হুমকি দিতে শুরু করে ধর্ষকেরা। ভিডিয়োটি ফেসবুকে ছড়িয়ে দেওয়ার ভয় দেখিয়ে আবার ধর্ষণ করা হয় ওই মহিলাকে। এর পরই পুলিশের দ্বারস্থ হন তিনি। পুলিশ জানিয়েছে, এই ঘটনায় গণধর্ষণের মামলা দায়ের করেছে তারা। ওই মহিলারও মেডিক্যাল পরীক্ষা করানো হয়েছে। তবে অভিযুক্তরা এখনও অধরাই। 
"ভাঙাচোরা, বীভৎস! মাছের মতো! প্রযোজক হার্ভে ওয়েইনস্টেইনের পুরুষাঙ্গের কথা মনে পড়তেই আদালতে ফুঁপিয়ে কেঁদে উঠলেন ক্যালিফোর্নিয়ার গভর্নরের স্ত্রী জেনিফার সাইবেল নিউসম। সোমবার শুনানি ছিল পুরনো মামলার। হাজিরা দিতে এসেছিলেন জেনিফার। অতীতে হলিউড প্রযোজক তাঁকে কী ভাবে ধর্ষণ করেছিলেন, সেই অভিজ্ঞতা সকলের সামনে বলতে গিয়ে ঘৃণায় কুঁকড়ে গেলেন প্রাক্তন অভিনেত্রী। বর্তমানে গভর্নর গ্যাভিন নিউসোমের সহধর্মিণী হলেও এক সময়ে অভিনয় করতেন জেনিফার। হলিউড প্রযোজক হার্ভের সঙ্গে তাঁর যোগাযোগ ছিল। সেই মতোই এক ছবি নিয়ে কাজের কথা বলতে দেখা করেছিলেন দু’জনে। কিন্তু তার পরই বিপদ ঘনায়। ২০০৫ সালে বেভারলি হিলসের পেনিনসুলা হোটেলে হার্ভের বিরুদ্ধে ধর্ষণের অভিযোগ আনেন জেনিফার। শুধু তা-ই নয়, জেনিফারের দাবি, এমন ভয়াবহ কিছু দেখেছিলেন তিনি হার্ভের শরীরে, যা মনে করলেই বিবমিষা হয়। লস এঞ্জেলেসের সুপিরিয়র আদালতে দাঁড়িয়ে জেনিফার বললেন, “আমি প্রতিবাদ করেছিলাম। বাধা দিয়েছিলাম। ভয়ে কাঁপছিলাম। সবচেয়ে কুৎসিত দুঃস্বপ্নের মতো কাটল তার পর। আদরপুতুলের মতো ব্যবহার করে আমার উপর হস্তমৈথুন করল হার্ভে।” জেনিফার জানান, হার্ভের যৌনাঙ্গ মাছের মতো। চেরা। বিকৃত। জোর করে সঙ্গমের চেষ্টা করতে কিছুটা অংশ তাঁর যোনিতে প্রবেশ করেছিল। বাকি অংশ বাইরে ছিল। গা গুলিয়ে উঠছিল জেনিফারের। 
                                হলিউড প্রযোজক হার্ভের সঙ্গে  যোগাযোগ ছিল গভর্নর গ্যাভিন নিউসোমের সহধর্মিণীর। ছবি নিয়ে কাজের কথা বলতে দেখা করেছিলেন দু’জনে।
                                ফাইল চিত্র।
                             এর পর আইনজীবী হার্ভের চেহারা সম্পর্কে বিশদ জানতে চাইলে জেনিফার বললেন, “হলুদ-সবুজ নানা রকমের ক্ষতচিহ্ন সারা গায়ে। পেটে স্ট্রেচ মার্ক ভর্তি। শারীরিক ভাবে একেবারেই সুস্থ নয় সে। মনে হচ্ছিল ওর যৌনাঙ্গের চামড়া কাটা। ভীষণ অদ্ভুত, মাছের মতো শিশ্ন। শুক্রাশয়েও কুৎসিত চামড়ার ভাঁজ...।” গত ২৩ বছর ধরে নিউ ইয়র্ক সংশোধনাগারে জেল খাটছেন হার্ভে। জেনিফারই শুধু নন, তাঁর বিরুদ্ধে ধর্ষণ ও যৌন হেনস্থার অভিযোগ এনেছেন আরও ৩ জন অভিনেত্রী। ২০০৪ সাল থেকে ২০১৩ সালের মধ্যে তিনি বহু মহিলার কেরিয়ার নষ্ট করেছেন বলে অভিযোগ।"
ধর্ষণের অভিযোগে কর্নাটকের জেলবন্দি লিঙ্গায়েত ধর্মগুরু শিবামূর্তি শারানারুর বিরুদ্ধে এ বার সাক্ষ্য দিলেন নাবালিকারা। অভিযোগ, ১৫-১৬ বছরের এই নাবালিকারাও ওই ধর্মগুরুর বিকৃত যৌন লালসার শিকার। সোমবার আদালতে বিচারকের সামনে তারা তাদের ভয়ঙ্কর অভিজ্ঞতার কথা তুলে ধরল। এক নাবালিকা জানায়, শিবামূর্তি আইসক্রিম এবং চকোলেটের লোভ দেখিয়ে তাদের ডেকে আনতেন। তার পর তারা নিজেদের বিবস্ত্র অবস্থায় আবিষ্কার করত। নাবালিকাদের দাবি, তাদের খাবারে মাদক মিশিয়ে ধর্ষণ করতেন ওই ধর্মগুরু। এক নাবালিকার কথায়, “উনি জোর করে আমার জামাকাপড় খুলে নিতেন। প্রতিদিন আমার উপর নির্মম অত্যাচার করতেন। আমি তাঁকে হাতজোড় করে বলি, আমায় ছেড়ে দিন, আমি খুব গরিব পরিবারের মেয়ে। কথা না শুনলে প্রাণে মেরে ফেলা হবে বলে তিনি হুমকি দেন।” নাবালিকাদের ধর্ষণ করার অভিযোগে গত ১ সেপ্টেম্বর কর্নাটকের চিত্রদুর্গের মুরুগা মঠের প্রধান শিবামূর্তিকে গ্রেফতার করে পুলিশ। বেঙ্গালুরু থেকে প্রায় ২০০ কিলোমিটার দূরে অবস্থিত এই মঠটির পাশেই প্রাথমিক এবং মাধ্যমিক স্তরের একটি বিদ্যালয় আছে। মঠটির তরফেই ওই বিদ্যালয়টিকে অর্থসাহায্য করা হয়। লিঙ্গায়েত গোষ্ঠীর ওই ধর্মগুরুর বিরুদ্ধে অভিযোগ, এই বিদ্যালয়ের নাবালিকা পড়ুয়াদের ডেকে এনে ধর্ষণ করতেন তিনি। যারা ধর্মগুরুর কাছে যেতে রাজি হত না, তাদের মারধর করা হত বলে অভিযোগ। এই ঘটনায় রাজনৈতিক চাপান-উতোরও থেমে থাকেনি। কর্নাটকে প্রায় ১৭ শতাংশ লিঙ্গায়েতের বাস। সে রাজ্যের ভোট রাজনীতিতে লিঙ্গায়েতদের একটা বড় ভূমিকা রয়েছে। সচরাচর লিঙ্গায়েত ভোট বিজেপির পক্ষে যায়। তাই রাজ্যের প্রাক্তন মুখ্যমন্ত্রী, লিঙ্গায়েত নেতা বিএস ইয়েদুরাপ্পা ধর্মগুরুর এই গ্রেফতারি নিয়ে প্রথমে অভিযোগ করেছিলেন যে, এর পিছনে বড় চক্রান্ত আছে। পরে অবশ্য তিনি তাঁর বক্তব্য থেকে সরে আসেন। রাজ্যের বর্তমান মুখ্যমন্ত্রী, আর এক লিঙ্গায়েত নেতা বাসবরাজ বোম্মাই অবশ্য জানিয়েছেন, আইন আইনের পথে চলবে।
উত্তরপ্রদেশের উন্নাওতে আবার ধর্ষণের শিকার এক তরুণী। ‌তিনি স্থানীয় একটি কলেজের পড়ুয়া ছিলেন। ধর্ষণের পর গোপনাঙ্গ থেকে অতিরিক্ত রক্তক্ষরণের কারণে তরুণীর মৃত্যু হয়েছে বলে প্রাথমিক তদন্তে উঠে এসেছে। ধর্ষণের অভিযোগে ২৫ বছর বয়সি এক যুবককে ইতিমধ্যেই গ্রেফতার করেছে পুলিশ। অভিযুক্ত যুবকের নাম রাজ গৌতম। পুলিশ সূত্রে খবর, মৃতা ছাত্রী নিজের বাড়িতে একা থাকার সময় অভিযুক্ত যুবক তাঁকে ধর্ষণ করেন। পুলিশি জিজ্ঞাসাবাদে অভিযুক্ত নিজের দোষ স্বীকার করেছেন। অভিযুক্ত পুলিশকে এ-ও জানিয়েছেন যে, তরুণীকে ধর্ষণের আগে তিনি শক্তিবর্ধক ওষুধ খেয়েছিলেন। অভিযুক্তকে জিজ্ঞাসাবাদ শেষে পুলিশ সুপার সিদ্ধার্থ শঙ্কর সংবাদ সংস্থা পিটিআইকে জানিয়েছেন, ধর্ষণের সময় ওই তরুণী জ্ঞান হারান এবং অভিযুক্ত তাঁকে রক্তাক্ত অবস্থায় দেখে পালিয়ে যান। পরে তরুণীর বোন বাড়িতে ফিরে তাঁকে অচৈতন্য অবস্থায় বিছানায় পড়ে থাকতে দেখেন। তরুণীকে হাসপাতালে ভর্তি করানো হলে চিকিৎসকরা তাঁকে মৃত বলে ঘোষণা করেন। তরুণীকে যে ধর্ষণ করা হয়েছে, ময়নাতদন্তে সেই তথ্যও উঠে এসেছে। শারীরিক নির্যাতনের সময় বলপ্রয়োগ করার কারণে এবং অতিরিক্ত রক্তক্ষরণে তরুণীর মৃত্যু হয়েছে বলে পুলিশের অনুমান। নির্যাতিতার বাবা এর আগে এক প্রতিবেশী এবং ৬৫ বছর বয়সি এক মহিলার বিরুদ্ধে মেয়েকে খুন করার অভিযোগ এনেছিলেন। তদন্তে নেমে নির্যাতিতার মোবাইল ফোনের তথ্যের ভিত্তিতে গ্রেফতার করা হয় অভিযুক্ত গৌতমকে।
উদ্দেশ্য ছিল চুরি করা। কিন্তু কাঙ্ক্ষিত টাকাপয়সা-গয়নাগাঁটি না পেয়ে বাড়ির কর্ত্রীকেই তাঁর স্বামীর সামনে ধর্ষণ করলেন চার জন। রাজস্থানের সিরোহী জেলার এই ঘটনায় শনিবার তিন জনকে গ্রেফতার করেছে পুলিশ। আরও এক জনকে ধরার চেষ্টা চলছে। পুলিশ সূত্রে জানা গিয়েছে, বৃহস্পতিবার রাতে গণধর্ষণের শিকার ওই মহিলা এবং তাঁর স্বামী শোয়ার তোড়জোড় করছিলেন। সে সময় বাড়ির দরজা ভেঙে ভিতরে ঢোকে চার জন। ওই মহিলার স্বামীর কাছে টাকা ১৪০০ টাকা জোর করে ছিনিয়ে নেয়। তার পর তারা আরও টাকা এবং গয়না বের করে দেওয়ার দাবি জানালে ওই দম্পতি জানান, তাঁদের বাড়িতে এর বেশি কিছু নেই। সারা বাড়ি তন্নতন্ন করেও কয়েকটি রুপোর গয়না ছাড়া আর কিছুই পায়নি দুষ্কৃতীরা। এরপরই তাঁদের রাগ গিয়ে পড়ে ওই মহিলার উপরে। স্বামীর সামনেই ওই মহিলাকে ধর্ষণ করেন চার জন। বৃহস্পতিবারের এই ঘটনার পর এতটাই আতঙ্কিত হয়ে পড়েন ওই দম্পতি, যে তাঁরা বাড়ির বাইরে বেরোননি। পরে গ্রামবাসীদের সহায়তায় থানায় গিয়ে তাঁরা অভিযোগ দায়ের করেন। স্থানীয় থানার এক পুলিশ আধিকারিক জানিয়ছেন, অভিযোগ পাওয়া মাত্রই অপরাধীদের খুঁজে বার করার জন্য উদ্যোগী হয় পুলিশ। ফলে খুব দ্রুত তিন জনকে গ্রেফতার করা গিয়েছে বলে জানান তিনি। অবশিষ্ট এক জনকেও খুব শীঘ্রই গ্রেফতার করা যাবে বলে আশাবাদী পুলিশ।
স্কুল ছাত্রীকে ধর্ষণের অভিযোগ উঠল স্কুলেরই পরিচালকের বিরুদ্ধে। ঘটনাটি ঘটেছে উত্তরপ্রদেশের গাজিয়াবাদে।  সংবাদ সংস্থা সূত্রে খবর, স্কুলে ক্লাস শেষের পর এক ছাত্রীকে একাধিক বার ধর্ষণ করা হয় বলে অভিযোগ উঠেছে স্কুলের পরিচালক শাহদতের বিরুদ্ধে। ধর্ষণের কথা কাউকে জানালে পরিণতি মারাত্মক হবে বলে ছাত্রীকে হুমকিও দিতেন বলে অভিযোগ।  এই ঘটনার কথা মাকে জানায় ছাত্রীটি। তার পরই ওই স্কুল পরিচালকের বিরুদ্ধে থানায় অভিযোগ দায়ের করা হয়েছে। দায়ের করা হয়েছে এফআইআর। শুক্রবার এই খবর জানিয়েছে পুলিশ। অভিযোগ ওঠার পর থেকেই পলাতক ওই স্কুলের পরিচালক। তাঁর খোঁজে তল্লাশি অভিযান শুরু করেছে পুলিশ।    প্রসঙ্গত, উত্তরপ্রদেশে অতীতে একাধিক বার ধর্ষণের অভিযোগ প্রকাশ্যে এসেছে। সে রাজ্যের শিশু ও নারীদের সুরক্ষা নিয়ে বার বার যোগী আদিত্যনাথের সরকারের বিরুদ্ধে সরব হয়েছেন বিরোধীরা। আবার ধর্ষণের অভিযোগ ওঠায় এই পর্বে নয়া মাত্রা যোগ করল।
অসমে কিশোরীকে ধর্ষণে অভিযুক্তের আত্মীয়ের থেকে লক্ষাধিক টাকার ঘুষ নেওয়ার অভিযোগে নিলম্বিত (সাসপেন্ডেড) পুলিশ সুপারকে গ্রেফতার করা হল। অসমের দারাং জেলায় ১৩ বছরের এক কিশোরীকে  ধর্ষণ করে খুনের অভিযোগ উঠেছিল। সেই ঘটনার তদন্তে রাজমোহন রায় নামে ওই সাসপেন্ডেড পুলিশ সুপারকে বৃহস্পতিবার গ্রেফতার করেছে সিআইডি। তথ্যপ্রমাণ পাওয়ার পরই ওই পুলিশ সুপারকে গ্রেফতার করা হয়েছে বলে এক বিবৃতিতে জানিয়েছে সিআইডি। অভিযোগ, ধর্ষণে অভিযুক্তের আত্মীয়ের কাছ থেকে ২ লক্ষ টাকা ঘুষ নিয়েছেন ওই পুলিশ সুপার। সিআইডি সূত্রে খবর, অভিযুক্তের পরিবারের ব্যাঙ্ক অ্যাকাউন্টের নথি খতিয়ে দেখার পরই ঘুষ নেওয়ার বিষয়টি নজরে আসে। মামলা লঘু করার জন্য অভিযুক্তের পরিবারের কাছ থেকে ঘুষ নিয়েছিলেন ওই পুলিশ সুপার, এমনই দাবি করা হয়েছে।  ধুলা থানার তৎকালীন ওসির মাধ্যমে ঘুষের টাকা পুলিশ সুপার নিয়েছিলেন বলে দাবি করা হয়েছে। এই মামলায় গত ৩১ অক্টোবর উৎপল বোরা নামে ওই ওসিকে গ্রেফতার করেছে সিআইডি। গত ৭ নভেম্বর অতিরিক্ত পুলিশ সুপার রূপম ফুকন ও আরও তিন চিকিৎসককে গ্রেফতার করা হয়েছে। ওই তিন চিকিৎসক কিশোরীর ময়নাতদন্ত করেছিলেন। প্রসঙ্গত, গত জুন মাসে ১৩ বছরের এক পরিচারিকাকে ধর্ষণ করে খুন করা হয় বলে অভিযোগ ওঠে। এই ঘটনায় ধুলা থানায় এফআইআর দায়ের করা হয়। এই ঘটনা ঘিরে শোরগোল পড়ে গিয়েছিল অসমে। গত ১২ অগস্ট নির্যাতিতার বাড়িতে গিয়েছিলেন অসমের মুখ্যমন্ত্রী হিমন্ত বিশ্বশর্মা। অভিযোগ দায়ের নিয়ে পুলিশের বিরুদ্ধে গড়িমসির অভিযোগ করেছিল নির্যাতিতার পরিবার। এই ঘটনায় মূল অভিযুক্ত বিচারবিভাগীয় হেফাজতে রয়েছেন। গত ২৫ সেপ্টেম্বর তাঁর বিরুদ্ধে চার্জশিট জমা দেওয়া হয়েছে। চার্জশিট জমা দেওয়ার পর এই ঘটনায় সরকারি আধিকারিক, পুলিশের ভূমিকা নিয়ে তদন্তে নামে সিআইডি। কিশোরীর ময়নাতদন্ত করেছিলেন যাঁরা, সেই চিকিৎসকদের ভূমিকাও খতিয়ে দেখেন তদন্তকারীরা। আগেই ওই পুলিশ সুপার, অতিরিক্ত পুলিশ সুপার ও ওসিকে সাসপেন্ড করার নির্দেশ দিয়েছিলেন মুখ্যমন্ত্রী। তদন্তের জন্য বিশেষ তদন্তকারী দল (সিট) গড়ার নির্দেশ দেন তিনি। পরে তদন্তভার নেয় সিআইডি।
নাবালিকাকে গণধর্ষণের অভিযোগ ৬ নাবালককে গ্রেফতার করল অসম পুলিশ। ধৃতদের প্রত্যেকের বয়স ১৩ থেকে ১৫ বছরের মধ্যে। নির্যাতিতা নাবালিকার বয়সও ১৩। তার পরিবারের অভিযোগের ভিত্তিতে ওই ৬ জনকে গ্রেফতার করা হয়েছে। ঘটনাটি দক্ষিণ অসমের করিমগঞ্জের। সোমবার রামকৃষ্ণনগর থানায় নির্যাতিতার পরিবার গণধর্ষণের অভিযোগ দায়ের করেছে। তাদের অভিযোগ, ১ নভেম্বর কিশোরী বাড়িতে একা ছিল। সেই সময় জোর করে ওই ৬ কিশোর তাঁদের বাড়িতে ঢোকে। নাবালিকাকে তারা প্রত্যেকে এক এক করে ধর্ষণ করে। এমনকি, ধর্ষণের ভিডিয়ো করে মেয়েটিকে হেনস্থা করা হয় বলে অভিযোগ। নির্যাতিতার পরিবার জানিয়েছে, গোটা ঘটনায় ওই কিশোরী এতটাই ভয় পেয়ে গিয়েছিল যে, সে প্রথমে কাউকে কিছু বলতে পারেনি। তবে প্রথমে চেপে রাখার পর বাবা-মাকে সে সব কিছু জানায়। তার পরেই সোমবার থানায় গিয়ে ৬ কিশোরের বিরুদ্ধে লিখিত অভিযোগ দায়ের করেন কিশোরীর অভিভাবকরা। তাঁদের অভিযোগের ভিত্তিতে অভিযুক্তদের খোঁজ শুরু করে পুলিশ। অবশেষে মঙ্গলবার ৬ জনকেই গ্রেফতার করা হয়েছে। পুলিশ জানিয়েছে, ধৃতদের মধ্যে থেকে এক জনের ফোনে গোটা ঘটনার ভিডিয়ো করা হয়েছিল। তার পর বাকিদের ফোনেও তা পাঠিয়ে দেওয়া হয়েছিল। সেই ভিডিয়ো উদ্ধার করেছে পুলিশ। ধৃতদের বিরুদ্ধে পকসো ধারায় মামলা রুজু করা হয়েছে। ওই নির্যাতিতা কিশোরী এবং তাকে গণধর্ষণে অভিযুক্ত নাবালকদের সকলের পরিবারই চা-বাগানের কর্মী বলে জানিয়েছে পুলিশ।
পাড়ায় অনুষ্ঠানের আয়োজন করা হয়েছিল। সেই অনুষ্ঠানের আমন্ত্রণ জানাতে গিয়ে তরুণীকে ধর্ষণের অভিযোগ উঠল যুবকের বিরুদ্ধে। এই অভিযোগ উঠেছে পশ্চিম মেদিনীপুরের পিংলায়। পুলিশ অভিযুক্তকে গ্রেফতার করেছে। পুলিশ সূত্রে জানা গিয়েছে, মঙ্গলবার সন্ধ্যায় ওই তরুণীর বাড়িতে পাড়ার একটি অনুষ্ঠানের আমন্ত্রণ জানাতে গিয়েছিল মুস্তাক খান ওরফে এইমাতুল্লা নামে প্রতিবেশী এক যুবক। সেই সময় ওই তরুণীর বাড়িতে কেউ ছিলেন না। তার সুযোগ নিয়ে মুস্তাক ওই তরুণীকে ধর্ষণ করে বলে অভিযোগ। আরও অভিযোগ উঠেছে যে, সে ওই তরুণীর উপর শারীরিক নির্যাতনও চালায়। এ নিয়ে ওই তরুণীর পরিবার পিংলা থানায় অভিযোগ দায়ের করে মুস্তাকের বিরুদ্ধে। পুলিশ মুস্তাককে গ্রেফতার করেছে। গুরুতর অসুস্থ ওই তরুণীকে ভর্তি করানো হয়েছে মেদিনীপুর মেডিক্যাল কলেজ হাসপাতালে। পুলিশ ধৃতকে জিজ্ঞাসাবাদ করছে। পুলিশ সূত্রে জানা গিয়েছে, মুস্তাকের বিরুদ্ধে ধর্ষণ, বাড়িতে অনধিকার প্রবেশ-সহ একাধিক ধারায় মামলা রুজু করা হয়েছে।
তরুণীকে ধর্ষণ ও খুনের অপরাধে ফাঁসির সাজাপ্রাপ্ত তিন আসামিকে সোমবার বেকসুর খালাস করেছে সুপ্রিম কোর্ট। ধর্ষণ ও খুনের ঘটনায় সাজাপ্রাপ্ত ওই তিন আসামিকে কেন মুক্তি দেওয়া হল, সেই কারণ এ বার প্রকাশ্যে এল। দেশের শীর্ষ আদালত জানিয়েছে, বিচারপ্রক্রিয়ায় আসামিদের বিরুদ্ধে অভিযোগ প্রমাণ করা যায়নি। সন্দেহের বশেই তাঁদের ফাঁসির সাজা দেওয়া হয়েছিল।  ২০১২ সালের ফেব্রুয়ারি মাসে হরিয়ানার রেওয়ারি জেলায় খেতের মধ্যে ১৯ বছরের এক তরুণীর ক্ষতবিক্ষত ও দগ্ধ দেহ উদ্ধার করা হয়েছিল। তাঁকে অপহরণ করে ধর্ষণ ও খুন করা হয় বলে অভিযোগ ওঠে। তদন্তে নেমে পুলিশ জানতে পারে যে, তরুণীর চোখে অ্যাসিড ছোড়া হয়েছিল। মদের বোতল দিয়ে তাঁর যৌনাঙ্গে আঘাত করা হয়। এই ঘটনায় তিন যুবককে দোষী সাব্যস্ত করা হয়েছিল। ২০১৪ সালে নিম্ন আদালত দোষীদের ফাঁসির সাজার নির্দেশ দেয়। পরে মৃত্যুদণ্ডের সাজা বহাল রাখে দিল্লি হাইকোর্ট।  উচ্চ আদালতের রায়কে চ্যালেঞ্জ জানিয়ে শীর্ষ আদালতের দ্বারস্থ হয়েছিলেন ওই তিন যুবক। সাজা কমানোর আর্জি জানিয়ে তাঁরা সুপ্রিম কোর্টে আর্জি জানান। সেই মামলায় সোমবার তাঁদের বেকসুর খালাস করা হয়েছে।  দেশের প্রধান বিচারপতি ইউইউ ললিতের বেঞ্চ জানায় যে, বিচারপ্রক্রিয়ায় ওই তিন যুবকের বিরুদ্ধে অভিযোগ প্রমাণ করা যায়নি। তাঁদের সাজার নির্দেশ দেওয়ার সময় আদালত ‘নিষ্ক্রিয় দৃষ্টিভঙ্গি’ দেখিয়েছে। শীর্ষ আদালত এ-ও বলেছে, আইন অনুযায়ী মামলা বুঝে সেই মতো কঠোর ভাবে নিষ্পত্তি করা উচিত আদালতের। আদালতের বাইরের নৈতিক চাপের কাছে প্রভাবিত হওয়া ঠিক নয়।  অন্য দিকে, সুপ্রিম কোর্টের নির্দেশের পর ভেঙে পড়েছেন নির্যাতিতার বাবা-মা। তাঁরা বলেছেন, ‘‘আমরা বিচার চেয়েছিলাম। অন্ধ বিচারব্যবস্থা।’’
ধর্ষণ এবং খুনের অপরাধে ফাঁসির সাজাপ্রাপ্ত তিন আসামিকে বেকসুর মুক্তি দিল দেশের শীর্ষ আদালত। এই তিন জনের বিরুদ্ধে ২০১২ সালে ১৯ বছরের এক নাবালিকাকে ধর্ষণ এবং খুন করার অভিযোগ ওঠে। পরে তদন্তে তাঁদের বিরুদ্ধে দোষ প্রমাণিত হয়। ২০১৪ সালে দিল্লির একটি আদালত এই তিন জনকে ফাঁসির সাজা শোনায়। ২০১২ সালে দিল্লির নজফগড় এলাকায় ধর্ষণ এবং খুনের একটি অভিযোগ দায়ের হয়। হরিয়ানার রেওয়ারি জেলার একটি মাঠ থেকে ক্ষতবিক্ষত অবস্থায় এক নাবালিকার দেহ উদ্ধার করে পুলিশ। তদন্তে দেখা যায় বিভিন্ন ভারী এবং ধারাল বস্তু দিয়ে নাবালিকার শরীরের নানা অংশ আঘাত করা হয়েছে। শুধু তা-ই নয়, ওই নাবালিকাকে অপহরণ করে ধর্ষণ এবং ধর্ষণের পর খুন করার তথ্যপ্রমাণ মেলে ওই তিন জনের বিরুদ্ধে। দিল্লির আদালত ২০১৪ সালের ২৬ অগস্ট এই মামলায় রায় দিতে গিয়ে জানায়, রাস্তায় ঘোরা ‘শিকারি’র মতোই ‘শিকারের সন্ধানে’ থাকে এই ধরনের অপরাধীরা। তারপরই অপরহরণ, ধর্ষণ এবং খুনের মতো একাধিক অপরাধে রবি কুমার, রাহুল এবং বিনোদের বিরুদ্ধে ফাঁসির আদেশ দেয় দিল্লি হাই কোর্ট। খুন করার পর তথ্যপ্রমাণ লোপাটের উদ্দেশ্যে, ভিনরাজ্যে গিয়ে দেহ লোপাট করার দায়েও দোষীদের বিরুদ্ধে মামলা রুজু হয়।
আশ্রমের ভিতরে বছর সত্তরের এক বৃদ্ধাকে ধর্ষণ করার অভিযোগ উঠল হাওড়ায়। ধর্ষণের অভিযোগ উঠেছে ওই বৃদ্ধারই এক পরিচিতের বিরুদ্ধে। জগতবল্লভপুর থানার গোয়ালপোতা গ্রামের ওই ঘটনায় শুক্রবার সকালে গ্রেফতার হয়েছেন অভিযুক্ত। পুলিশ সূত্রে খবর, তাঁর বিরুদ্ধে ধর্ষণ-সহ একাধিক জামিনঅযোগ্য ধারায় মামলা হয়েছে। শুক্রবারই তাঁকে আদালতে হাজির করানো হয়। অন্য দিকে, হাওড়া জেলা হাসপাতালে ভর্তি করানো হয়েছে ‘নির্যাতিতা’কে। পুলিশ সূত্রে জানা গিয়েছে, গত কয়েক বছর ধরে গ্রামের করুণাময়ী আশ্রমে সেবায়েতের কাজ করেন ওই বৃদ্ধা। তিনি সেখানেই থাকেন। অভিযোগ, বুধবার রাতে সুভাষ খাঁড়া নামে এক ব্যক্তি গভীর রাতে মত্ত অবস্থায় আশ্রমে ঢুকে ওই বৃদ্ধাকে ঘর থেকে টেনে-হিঁচড়ে বার করে ধর্ষণ করেন। বাধা দিতে গেলে তাঁকে মারধরও করা হয় বলে অভিযোগ। বৃহস্পতিবার রাতে বৃদ্ধাকে হাসপাতালে ভর্তি করানো হয়। তাঁর পরিবারের দাবি, অভিযুক্ত তাদের পরিচিত। পরিবারের অভিযোগের ভিত্তিতেই সুভাষকে গ্রেফতার করা হয়েছে। শুক্রবার জেলা হাসপাতালে ওই বৃদ্ধার সঙ্গে দেখা করতে আসেন বিজেপি মহিলা মোর্চার সভাপতি তনুজা চক্রবর্তী। তিনি বলেন, ‘‘রাজ্যে পর পর মহিলা নির্যাতনের ঘটনা ঘটছে। কিছু অভিযুক্তরা দৃষ্টান্তমূলক শাস্তি পান না। জগতবল্লভপুরের ঘটনা ন্যক্কারজনক। আমরা মহিলা কমিশনে অভিযোগ জানাব।’’
নাবালিকাকে ধর্ষণ করে খুন করার অভিযোগে এক ১৬ বছরের কিশোরকে গ্রেফতার করল পুলিশ। কর্নাটকের কালাবুর্গির আলন্দ এলাকার ঘটনা। পুলিশ সূত্রে জানা গিয়েছে, মঙ্গলবার সন্ধ্যায় ওই নাবালিকা প্রস্রাব করতে বাড়ির বাইরে গিয়েছিল। সেই সময়ই অভিযুক্ত কিশোর ওই নাবালিকার মুখ চেপে ধরে তাকে ওখান থেকে টেনে নিয়ে যাওয়ার চেষ্টা করে। মেয়েটি বাধা দিয়ে পালানোর চেষ্টা করলে অভিযুক্ত তাকে ধাওয়া করে। ওই নাবালিকাকে ধরে হেঁচড়াতে হেঁচড়াতে সামনের একটি আখক্ষেতে টেনে নিয়ে যায় অভিযুক্ত কিশোর। অভিযোগ, সেখানেই অভিযুক্ত ওই নাবালিকাকে ধর্ষণ করে। এর পর ধর্ষিতা নাবালিকাকে ছুরির কোপ চালিয়ে খুন করা হয় বলেও পুলিশ জানিয়েছে। পর দিন অর্থাৎ বুধবার সকালে স্থানীয় বাসিন্দারা নাবালিকার রক্তাক্ত দেহ উদ্ধার করেন। নাবালিকার মৃত্যুতে রাস্তা অবরোধ করে বিক্ষোভও দেখান এলাকাবাসীরা। পুলিশ তদন্তে নেমে ওই কিশোরকে গ্রেফতার করে। তদন্তে জানা যায়, অভিযুক্ত কিশোর ওই গ্রামেই থাকত। তার বাড়ি আফজ়ালপুরে হলেও পড়াশোনার জন্য আলন্দে আত্মীয়দের বাড়িতে থাকত। অভিযুক্তের মোবাইল ফোন অশ্লীল ভিডিয়োতে ভর্তি ছিল বলেও পুলিশ জানিয়েছে। কালাবুর্গির পুলিশ সুপার ঈশা পন্থ জানিয়েছেন, ১০ দিনের মধ্যে চার্জশিট জমা করা হবে। পুরো বিষয়টি নিয়ে ইতিমধ্যেই বিস্তারিত তদন্ত শুরু করেছে পুলিশ।
উৎসবের মরসুমে খাস কলকাতায় এক বৃদ্ধাকে ধর্ষণের অভিযোগ উঠল বছর সাতাশের এক তরুণের বিরুদ্ধে। অভিযোগ, পরিবারের সদস্যদের অনুপস্থিতির সুযোগে ফাঁকা বাড়িতে ঢুকে ওই বৃদ্ধাকে গলা টিপে খুনের চেষ্টার পর ধর্ষণ করেন তাঁরই এক দূরসম্পর্কের আত্মীয়। এক কালে যিনি ওই বাড়িতেই আশ্রিত ছিলেন বলে দাবি। রবিবার প্রগতি ময়দান থানা এলাকায় ধর্ষণের অভিযোগে অভিযুক্তকে গ্রেফতার করা হয়েছে। পুলিশ সূত্রে খবর, বৃদ্ধার বাড়ি প্রগতি ময়দান থানা এলাকায়। শনিবার রাত ২টো নাগাদ তাঁকে ধর্ষণ করা হয় বলে ওই থানায় অভিযোগ দায়ের করেছেন তাঁর পরিবারের সদস্যেরা। বৃদ্ধার বড় ছেলের অভিযোগ, মাকে ধর্ষণ করেছেন তাঁদের খুড়তুতো দাদার শ্যালক। তাঁর কথায়, ‘‘ছোটভাই, তাঁর স্ত্রী এবং ছেলেকে নিয়ে মা টালির বাড়িতে থাকেন। ভাইফোঁটার জন্য আমরা সকলে মিলে আত্মীয়ের বাড়িতে গিয়েছিলাম। ঘটনার সময় মা বাড়িতে একাই ছিলেন। শনিবার গভীর রাতে বাড়ির টালি ও ফল্স সিলিং সরিয়ে ঘরে ঢোকে ও (অভিযুক্ত)। সে সময় মা ঘুমিয়ে ছিলেন। ঘুমন্ত অবস্থায় থাকা মায়ের উপর চেপে বসে ও। তাতে মায়ের ঘুম ভেঙে যায়। মা চিৎকার করে উঠলে তাঁর গলা টিপে ধরে মারধর করতে থাকে। এর পর মায়ের মুখ চেপে ধরে ধর্ষণ করে। এই ঘটনার পর অচৈতন্য হয়ে যান মা। মা মারা গিয়েছেন ভেবে সেখান থেকে বেরিয়ে চলে যায় ও। এর পর পাশের বাড়ির এক দাদার বাড়িতে গিয়ে ঘুমিয়ে পড়ে সে।’’ যদিও পুলিশ জানিয়েছে, বৃদ্ধার চিৎকার শুনে পালিয়ে যায় অভিযুক্ত। বড় ছেলের আরও দাবি, সকালে হুঁশ ফিরলে কোনও রকমে পাশের বাড়ির এক দাদাকে গোটা ঘটনাটা জানান বৃদ্ধা। পরিবার সূত্রে খবর, রবিবার প্রগতি ময়দান থানায় ধর্ষণের অভিযোগ দায়ের করা হয়েছে। পাশাপাশি, বৃদ্ধাকে এনআরএস মেডিক্যাল কলেজ হাসপাতালে নিয়ে যাওয়া হয়। সেখানে প্রাথমিক চিকিৎসার পর তাঁকে ছেড়ে দেওয়া হয়েছে। ধর্ষণের আগে মারধরের জেরে মায়ের চোখে আঘাত লেগেছে বলে জানিয়েছেন বৃদ্ধার বড় ছেলে। তাঁর দাবি, এক কালে তাঁদের বাড়িতেই থাকতেন অভিযুক্ত। ছেলের কথায়, ‘‘আমার মাকে ‘মা’ বলে ডাকত ছেলেটা।’’ তবে সে সময় বৃদ্ধার স্নানরত অবস্থার ছবি তোলায় ওই তরুণকে বাড়ি থেকে তাড়িয়ে দেওয়া হয়। এমনকি, তাঁদের বাড়িতে একটি চুরির ঘটনায় তরুণের বিরুদ্ধে অভিযোগ উঠেছিল।
ভারতে পাকাপাকিভাবে নিষিদ্ধ করা হল ‘টু ফিঙ্গার টেস্ট’। সোমবার একটি মামলায় ‘টু ফিঙ্গার টেস্ট’ নিষিদ্ধ করার নির্দেশ দিয়েছে বিচারপতি ডি ওয়াই চন্দ্রডূড় এবং হিমা কোহলির বেঞ্চ। এ দিন সুপ্রিম কোর্টের রায়ে বলা হয়, ‘‘টু ফিঙ্গার টেস্টের কোনও বৈজ্ঞানিক ভিত্তি নেই। এই পরীক্ষা একজন ধর্ষিতাকে মানসিকভাবে আঘাত করে। এমন একটি পুরুষতান্ত্রিক প্রক্রিয়া এখনই বন্ধ হওয়া উচিত।’’ দুই বিচারপতির বেঞ্চ কেন্দ্রীয় স্বাস্থ্য মন্ত্রক-সহ কেন্দ্রশাসিত অঞ্চল এবং প্রতিটি রাজ্যকে এই ‘টু ফিঙ্গার টেস্ট’ বন্ধ করার বিষয়টি সুনিশ্চিত করতে বলেছে। সরকারি কিংবা বেসরকারি, কোনও হাসপাতাল অথবা স্বাস্থ্যকেন্দ্রে এই পরীক্ষা করা যাবে না, করলে তা আইনত দণ্ডনীয় অপরাধ হিসেবেই গণ্য হবে। ২০১২ সালে দিল্লির নির্ভয়া কাণ্ডের পর টু ফিঙ্গার টেস্ট নিয়ে একটি বিশেষ কমিটি গঠন করেছিলেন সুপ্রিম কোর্টের তৎকালীন বিচারপতি জেএস ভর্মা। সেই কমিটির সুপারিশ অনুযায়ী, দ্য ক্রিমিনাল লজ (২০১৩) আইনে ‘টু ফিঙ্গার টেস্ট’ বাতিল করা হয়। ২০১৮ সালে রাষ্ট্রপুঞ্জও এই পরীক্ষা বাতিলের পক্ষে জোরদার সওয়াল করে। সোমবার এই ‘টু ফিঙ্গার টেস্ট’-কে পাকাপাকিভাবে বাতিল করার নির্দেশ দিল সুপ্রিম কোর্ট।
লিওনার্ড লেক এবং চার্লস এনজি— আমেরিকার কুখ্যাত এই ২ সিরিয়াল কিলারের কাহিনি শুনে আজও শিউরে ওঠেন অনেকে। অবলীলায় একের পর এক খুন এবং ধর্ষণ করেছেন তাঁরা। মারার আগে চালিয়েছেন অকথ্য অত্যাচার।
বয়স বাড়ছে। অথচ বিয়ে হচ্ছে না। শত চেষ্টা করেও পাত্রী জোটেনি। অগত্যা ‘বিয়েপাগল’ রক্তিম দে (নাম পরিবর্তিত) হাজির হয়েছিলেন এক তান্ত্রিকের কাছে। সেই তান্ত্রিকের পরামর্শ ছিল, নাবালিকার যোনির রক্তমাখা কাপড় পকেটে নিয়ে ঘুরলেই কাটবে সব ‘দোষ’। পেশায় গৃহশিক্ষক সেই 'রক্তবস্ত্র' জোগাড় করতে গিয়ে নিজের ছাত্রীকে ধর্ষণ করেন বলে অভিযোগ। একটি পকসো মামলার তদন্ত করতে গিয়ে এমনই চাঞ্চল্যকর তথ্য পেয়ে বিস্মিত তদন্তকারীরা। সোমবার ওই তান্ত্রিককে গ্রেফতার করেছে বাঁকুড়ার বিষ্ণুপুর থানার পুলিশ । পুলিশ সূত্রে খবর, সপ্তাহখানেক আগে বাঁকুড়ার বিষ্ণুপুর থানায় এক নাবালিকা ছাত্রীকে ধর্ষণের অভিযোগ দায়ের করা হয় গৃহশিক্ষকের বিরুদ্ধে। নাবালিকার পরিবারের অভিযোগের ভিত্তিতে পুলিশ ওই শিক্ষককে গ্রেফতার করে। সেই শিক্ষককে হেফাজতে নিয়ে জিজ্ঞাসাবাদ করে যে তথ্য পেয়েছে পুলিশ, তা রীতিমতো চাঞ্চল্যকর। সূত্রের খবর, জিজ্ঞাসাবাদের মুখে অভিযুক্ত জানান, তাঁর বিয়ের বয়স হওয়া সত্ত্বেও পাত্রী জুটছিল না। এর পর বেলিয়াতোড় থানার বাসিন্দা এক তান্ত্রিকের শরণাপন্ন হয়েছিলেন। তান্ত্রিক জানান, ‘দোষ’ কাটাতে হবে। সেই দোষ কাটানোর অদ্ভুত পন্থা মানতে গিয়েই ছাত্রীকে ধর্ষণ করেন রক্তিম। রবিবার সন্ধ্যায় মাঝিপাড়া এলাকা থেকে অভিযুক্ত তান্ত্রিককে গ্রেফতার করেছে পুলিশ। সোমবার ধৃতকে বিষ্ণুপুর আদালতে তোলা হয়। আদালতে নিয়ে যাওয়ার পথে ধৃত তান্ত্রিক তাঁর বিরুদ্ধে ওঠা সমস্ত অভিযোগ অস্বীকার করেন। তিনি বলেন, “আমি কোনও দিন ধর্ষণে প্ররোচনা দেওয়ার কাজ করিনি। আমাকে বিনা দোষে ফাঁসানো হয়েছে।” বাঁকুড়া জেলা পুলিশের এক উচ্চপদস্থ আধিকারিক বলেন, “ধৃত তান্ত্রিককে নিজেদের হেফাজতে নেওয়ার জন্য আদালতে আবেদন জানানো হয়েছে। তাঁকে জিজ্ঞাসাবাদ করে নাবালিকা ধর্ষণের ঘটনায় তাঁর ভূমিকা খতিয়ে দেখা হবে।” এ নিয়ে পশ্চিমবঙ্গ বিজ্ঞান মঞ্চের বাঁকুড়া জেলা সম্পাদক জয়দেব চন্দ্র বলেন, “আধুনিক যুগে দাঁড়িয়ে এই ঘটনা অত্যন্ত লজ্জার। এখানে আবার অভিযুক্ত এক জন শিক্ষক। ওই তান্ত্রিকের বিরুদ্ধে কঠোরতম ব্যবস্থা নেওয়া উচিত। তা ছাড়া, এলাকায় আরও বেশি করে সচেতনতা বৃদ্ধির কাজ করতে হবে আমাদের।’’
সিদ্ধ তান্ত্রিক হতে গেলে কোনও এক নাবালিকাকে বলি দেওয়া জরুরি দীপাবলির রাতে! সেই উদ্দেশ্য পূরণে ৭ বছরের শিশুকন্যাকে খুন করে হরিয়ানা থেকে কলকাতায় পালিয়ে আসতে গিয়ে পুলিশের জালে ধরা পড়লেন এক যুবক। হাওড়া জিআরপি ও হরিয়ানা পুলিশের তৎপরতায় বৃহস্পতিবার গ্রেফতার হন তিনি। পুলিশ সূত্রে খবর, ধৃতের নাম শিবকুমার। কালকা মেলের এস-৬ কামরা থেকে তাঁকে গ্রেফতার করা হয়। বৃহস্পতিবার সকালে হাওড়া জিআরপির কাছে শিবকুমারের নাম, ছবি পাঠানো হয় হরিয়ানা থেকে। জানানো হয়, এক নাবালিকাকে ধর্ষণ ও খুন করে হরিয়ানার পানীপত থেকে কালকা মেলে কলকাতায় আসছেন শিবকুমার। এই খবর পেয়েই তদন্তে নামে জিআরপি। বর্ধমান স্টেশন থেকে তাঁকে নজরে রাখা শুরু হয়। রেল পুলিশ জানতে পারে, শিবকুমার বিনা টিকিটে ট্রেনে উঠেছিলেন। পরে টিকিট পরীক্ষককে জরিমানা দিয়ে টিকিট কেটেছিলেন তিনি। এর পর ট্রেন হাওড়া আসতেই অভিযুক্তকে গ্রেফতার করা হয়। হরিয়ানা পুলিশের একটি দল হাওড়ায় এলে তাদের হাতে শিবকুমারকে তুলে দেয় জিআরপি। জিআরপি থানার এক আধিকারিক বলেন, ‘‘আজ (বৃহস্পতিবার) সকালে হাওড়া জিআরপির এসএসপি সন্তোষকুমার দ্বিবেদী আমাদের জানান, খুন ও ধর্ষণে অভিযুক্ত শিবকুমার নামে এক যুবক হরিয়ানা থেকে কলকাতায় পালিয়ে আসছে। এই খবর পেয়েই আমরা তৎপর হয়ে অভিযুক্তকে গ্রেফতার করি।’’
হরিয়ানায় আসন্ন পুরভোটের মুখে ৪০ দিনের প্যারোলে জেল থেকে বেরিয়েছেন তিনি। ভার্চুয়াল সৎসঙ্গ করেছেন, মিউজ়িক ভিডিয়ো বানিয়েছেন। স্বঘোষিত ধর্মগুরু গুরমিত রাম রহিম সিংহ এ বার একই মেজাজে তাঁর তথাকথিত দত্তক কন্যা হানিপ্রীত ইনসানের নতুন নামও বাতলে দিলেন। ধর্ষণ ও খুনের দায়ে ২০ বছরের জেল খাটছেন রাম রহিম। তিনি গ্রেফতার হওয়ার পরে ডেরা সমর্থকদের হিংসায় অন্তত ৩৮ জনের মৃত্যু হয়েছিল। সেই দাঙ্গা-হাঙ্গামায় ইন্ধন দেওয়া এবং ডেরা সাচা সৌদা প্রধানকে পালাতে সাহায্য করার অভিযোগে গ্রেফতার হয়েছিলেন হানিপ্রীত ইনসান ওরফে প্রিয়ঙ্কা তানেজা। সংবাদ সংস্থার খবর, এ বার রাম রহিম বলেছেন, ‘‘আমাদের কন্যার নাম হানিপ্রীত। অনেকে তাঁকে ‘দিদি’ বলে ডাকেন। কিন্তু এতে একটা জটিলতাও হয়, কারণ সবাই তো দিদি। তাই আমরা এখন তাঁর নাম দিয়েছি ‘রুহানি দিদি’। উচ্চারণ করতে যাতে সুবিধে হয়, তাই এই নামটাকেও একটু আধুনিক করে বলা যায়, ‘রুহদি’। ৪১ বছরের হানিপ্রীত সমাজমাধ্যমে নিজের পরিচয় দেন ‘পাপার দেবদূত’ বলে। খুন ও দুই শিষ্যাকে ধর্ষণের অভিযোগে জেলে যাওয়া ‘পাপা’ অর্থাৎ রাম রহিম আসলে নির্দোষ বলেই তাঁর দাবি। মাঝে মাঝে ‘পাপার’ ‘সাংস্কৃতিক কর্মকাণ্ডেরও’ সঙ্গী হন তিনি। সিনেমা থেকে মিউজ়িক ভিডিয়ো— সবই করেছেন রাম রহিম। এমনকি এ বার জেল থেকে বেরোনোর পরে দীপাবলি উপলক্ষে নতুন মিউজ়িক ভিডিয়ো বানিয়ে তা ছেড়েছেন নিজের ইউটিউব চ্যানেলে। সেই গানের গীতিকার, সুরকার, গায়ক, পরিচালক— সবই তিনি নিজে। দু’দিনের মধ্যেই সেই গানের সাড়ে সাত কোটি ভিউ, লক্ষাধিক লাইক। রাম রহিমের মিউজ়িক ভিডিয়োর বিশেষত্ব হল, অটোটিউনে সুর বসানো কণ্ঠ আর ঝলমলে পোশাক। নতুন ভিডিয়োটি অবশ্য মূলত পুরনো ভিডিয়োর কোলাজ। তাতে হানিপ্রীতকেও দেখা যায়নি। বার বার প্রশ্ন উঠছে, বিজেপি-শাসিত হরিয়ানায় পুরভোটের মুখে এমন এক জন দাগি আসামি ছাড়া পান কী করে? ফেব্রুয়ারিতে পঞ্জাবের ভোটের আগেও একই রকম তিন সপ্তাহের রেহাই পেয়েছিলেন রাম রহিম। বিরোধীদের প্রশ্ন, কেন এখনও ‘পিতাজি’ ডেকে রাম রহিমের শরণে আসছেন কারনালের মতো শহরের মেয়র-সহ বিজেপি নেতা-নেত্রীরা? তবে কি নেপথ্যে রয়েছে ভোট টানার কৌশল? হরিয়ানার মুখ্যমন্ত্রী মনোহরলাল খট্টরের বক্তব্য, ‘‘এ নিয়ে আমি কিছু বলতে চাই না। সংশোধনাগারের নিজস্ব নিয়ম আছে। আমার পক্ষে কিছু বলা ঠিক হবে না।’’
সম্পত্তি বিবাদের নিষ্পত্তিতে সাহায্য করার সুবাদে তুতো বোনের পরিবারের সঙ্গে ঘনিষ্ঠতা। তৈরি হয়েছিল আস্থার সম্পর্কও। তার সুযোগ নিয়ে তুতো বোনকে ধর্ষণের অভিযোগ উঠল খোদ পুলিশকর্তার বিরুদ্ধে! গত পাঁচ বছর ধরে তরুণীকে ধর্ষণ এবং হুমকির অভিযোগে কর্নাটকের চিত্রদুর্গের ওই পুলিশ আধিকারিককে সাসপেন্ড করা হয়েছে। অভিযোগ, ধর্ষণের জেরে বহু বার গর্ভপাতও করাতে হয়েছে নির্যাতিতাকে। পুলিশ সূত্রে খবর, সম্প্রতি চিত্রদুর্গের মহিলা থানায় চাল্লাকেরে থানার ইন্সপেক্টর জিবি উমেশের বিরুদ্ধে ধর্ষণের অভিযোগ দায়ের করেছেন তাঁর বছর পঁচিশের তুতো বোন। তার ভিত্তিতে পুলিশকর্তার বিরুদ্ধে ভারতীয় দণ্ডবিধির ৩৭৬ ধারায় মামলা দায়ের করা হয়েছে। তরুণীর অভিযোগ, দাভাঙ্গেরে থানায় কর্তব্যরত থাকার সময় পারিবারিক জমি-বিবাদে তাঁদের সাহায্য করেছিলেন উমেশ। তার পর থেকেই পুলিশকর্তা তাঁকে বিভিন্ন জায়গায় ডেকে ধর্ষণ করতেন। কখনও কখনও বাড়িতেও এসে হাজির হতেন! সেই কথা প্রকাশ্যে আনলে গোটা পরিবারের জীবন দুর্বিষহ করে দেওয়ার হুমকিও দিতেন উমেশ। নির্যাতিতা পুলিশকে জানিয়েছেন, বার বার ধর্ষণের জেরে গর্ভবতী হয়ে পড়েছিলেন তিনি। গত বছর অক্টোবর মাসে তাঁকে গর্ভপাতও করাতে হয়েছে। তাঁর অভিযোগ, উমেশের দু’জন স্ত্রী রয়েছেন। তাঁকেও বাড়িতে এনে তৃতীয় স্ত্রী করে রাখতে চেয়েছিলেন পুলিশকর্তা। তরুণীর অভিযোগের প্রেক্ষিতে চিত্রদুর্গের পুলিশ সুপার পরশুমার কে বলেন, ‘‘অভিযুক্ত ইন্সপেক্টরকে সাসপেন্ড করা হয়েছে। যদিও তাঁকে এখনও গ্রেফতার করা হয়নি।’’
নামটা শুনলেই প্রথমে মনে প্রশ্ন আসে কোনও ডিজিটাল ডিভাইসের মাধ্যমেই কি এই ধর্ষণ? অনেকেরই জানা নেই উত্তর। আসলে এই নির্যাতনের সঙ্গে কোনও ভাবেই মোবাইল ফোন কিংবা কম্পিউটারের সম্পর্ক নেই। এক ধরনের বিকৃত মানসিকতাকেই বলা হয়ে ‘ডিজিটাল ধর্ষণ’। সতর্ক থাকার জন্য সবার আগে জানা দরকার কেমন এই অপরাধ। গত মে মাসেই উত্তরপ্রদেশের নয়ডায় ডিজিটাল ধর্ষণের অভিযোগে ৮০ বছরের এক চিত্রশিল্পীকে গ্রেফতার করে পুলিশ। ১৭ বছরের নির্যাতিতার অভিযোগ ছিল, গত সাত বছর ধরে তাকে যৌন হেনস্থা করে আসছেন অভিযুক্ত। যৌনতার উদ্দেশ্যে জোর করে কোনও ব্যক্তির যোনি, পায়ু, কান বা নাকে হাত বা পায়ের আঙুল প্রবেশ করানোকেই বলা হচ্ছে ডিজিটাল ধর্ষণ। ইংরেজিতে ‘ডিজিট’ শব্দের আর একটি অর্থ হল, হাত বা পায়ের আঙুল। এই অপরাধ যে হেতু আঙুলের মাধ্যমেই হয়ে থাকে তাই এমন নাম। ২০১৩ সালের আগে পর্যন্ত ডিজিটাল ধর্ষণ আইনের চোখে ধর্ষণের আওতায় পড়েনি। দিল্লির নির্ভয়া মামলার প্রেক্ষিতে ধর্ষণের অপরাধ সংক্রান্ত আইনে ডিজিটাল ধর্ষণ অন্তর্ভুক্ত হয়। তার আগে পর্যন্ত একমাত্র জোর করে সঙ্গমকেই ধর্ষণ বলা হত। ডিজিটাল ধর্ষণের মামলায় অভিযুক্তের বিরুদ্ধে পকসো আইনের ৫ ও ৬ ধারায় মামলা করা যায়। এই অপরাধে কেউ দোষী হলে ২০ বছর পর্যন্ত কারাবাসের সাজা ছাড়াও ৫০ হাজার টাকা পর্যন্ত ক্ষতিপূরণের নিয়ম রয়েছে। নয়ডার ঘটনায় পরে পুলিশ জানিয়েছিল, একটি বাড়িতে পরিচারিকার কাজ করত ১৭ বছরের ওই নাবালিকা। অভিযুক্ত বাড়ির মালিকের বন্ধু অভিযুক্ত। তিনি আবার স্কেচ আর্টিস্ট ও শিক্ষক। ওই বাড়িতে তাঁর যাতায়াত লেগেই থাকত। নির্যাতিতা পুলিশকে জানায়, ১০ বছর বয়স থেকে তাকে একা পেলেই অভিযুক্ত যৌনলালসা মেটাতেন। ভয়ে সে কাউকে কিছু বলতে পারেনি। কিন্তু এক দিন সাহস করে ঘটনার ভিডিয়ো করে সে। অভিযোগ জানানোর সময়ে ওই ভিডিয়ো পুলিশের হাতে তুলে দেয় নাবালিকা। এই রাজ্যেও এমন অভিযুক্তের খোঁজ মিলেছে গত সেপ্টেম্বরে। মালদহের বাসিন্দা ৬৫ বছরের সেই প্রৌঢ়কে দোষী সাব্যস্ত করে নয়ডার আদালত যাবজ্জীবন কারাদণ্ড দেয়। অভিযোগে জানা যায়, আকবর আলি নামে মালদহের ওই বাসিন্দা ২০১৯ সালে নয়ডার সেক্টর ২৯-এর সালারপুর গ্রামে মেয়ের শ্বশুরবাড়িতে গিয়েছিলেন। সেখানেই মেয়ের প্ৰতিবেশীর তিন বছর বয়সি শিশুকন্যাকে ধর্ষণ করেন। লজেন্সের লোভ দেখিয়ে ফাঁকা বাড়িতে শিশুটিকে নিয়ে গিয়ে ধর্ষণ করেন। শিশুটি যন্ত্রণায় কাঁদতে কাঁদতে বাড়ি ফিরে অভিভাবকদের জানায়। এর পরে অভিযোগ পেয়ে পুলিশ পকসো আইন এবং ভারতীয় দণ্ডবিধির ৩৭৫ এবং ৩৭৬ নম্বর ধারায় মামলা রুজু করে।
বিচ্ছেদের পর এক ব্যক্তিকে বিয়ে করেছিলেন। অভিযোগ, তার কিছু দিনের মধ্যেই তাঁকে দিনের পর দিন ধর্ষণ করেন দ্বিতীয় স্বামীর পুত্র। ধর্ষণের অভিযোগ করেছেন স্বামী ও তাঁর বন্ধুদের বিরুদ্ধেও। এফআইআর দায়ের সত্ত্বেও এখনও অভিযুক্তদের গ্রেফতার করা হয়নি বলে দাবি। ন্যায়বিচারের আশা হারিয়ে নিষ্কৃতিমৃত্যুর আবেদন জানিয়ে দেশের রাষ্ট্রপতি দ্রৌপদী মুর্মুকে চিঠি লিখলেন উত্তরপ্রদেশের লখনউয়ের ৩০ বছরের মহিলা।  ঠিক কী অভিযোগ? ওই মহিলা জানিয়েছেন, প্রথম স্বামীর সঙ্গে বিচ্ছেদের তিন বছর পর গত এপ্রিল মাসে চণ্ডীগড়ের ৫৫ বছর বয়সি এক কৃষককে বিয়ে করেন তিনি। তার পর পরই জোর করে তাঁর সঙ্গে অবৈধ সম্পর্কে জড়ান সৎপুত্র। জানাজানি হলে ফল ভাল হবে না— এই কথা বলে দ্বিতীয় স্বামীর পুত্র তাঁকে শাসাতেন বলে অভিযোগ করেছেন মহিলা। তাই চুপচাপ সবটা মেনে নিয়েছিলেন বলে দাবি করেছেন তিনি।  মহিলার আরও অভিযোগ, তিনি অন্তঃসত্ত্বা হয়েছিলেন। ডিএনএ পরীক্ষা করাতে চেয়েছিলেন। কিন্তু পুরানপুরে একটি বেসরকারি হাসপাতালে তাঁকে জোর করে গর্ভপাত করানো হয়। গত ১৮ জুলাই তাঁকে চণ্ডীগড়ে স্বামীর ফার্মহাউসে নিয়ে যাওয়া হয়। সেখানে স্বামীর বন্ধু, আত্মীয় ও তাঁর দুই সহকর্মী মহিলাকে ধর্ষণ করেন বলে অভিযোগ। এর পরই পুরানপুর থানায় অভিযোগ দায়ের করেন মহিলা। তাঁর দাবি, অভিযোগের পরও কোনও পদক্ষেপ করা হয়নি।  এর পরই আদালতের দ্বারস্থ হয়েছিলেন মহিলা। এই ঘটনায় এফআইআর দায়েরের নির্দেশ দেয় আদালত। গত ৯ অক্টোবর পুরানপুর কোতয়ালি থানায় এফআইআর দায়ের করেন তিনি। পিলভিটের পুলিশ সুপার দীনেশকুমার প্রভু জানিয়েছেন, এফআইআরে স্বামী, সৎপুত্র-সহ পাঁচ জনের নাম রয়েছে। মামলাটি জটিল হওয়ায় অভিযুক্তদের বিরুদ্ধে পদক্ষেপ করতে দেরি হচ্ছে। তবে তদন্ত চালানো হচ্ছে।    বর্তমানে মা, দুই ভাই ও প্রথম পক্ষের ছ’বছরের ছেলের সঙ্গে থাকেন ওই মহিলা। নিষ্কৃতিমৃত্যুর আবেদন প্রসঙ্গে তিনি বলেছেন, ‘‘বিচারব্যবস্থার উপর আশা হারিয়ে ফেলেছি। আদালতের নির্দেশ সত্ত্বেও এফআইআরে নাম থাকা কোনও অভিযুক্তকে গ্রেফতার করেনি পুলিশ। মুখ বন্ধ রাখতে আমায় চাপ দেওয়া হচ্ছে। হুমকি দেওয়া হচ্ছে।’’
উত্তরপ্রদেশের গাজিয়াবাদে এক মহিলাকে ধর্ষণের ঘটনায় নয়া মোড়। পুলিশের দাবি, ধর্ষণের কোনও ঘটনাই ঘটেনি। পুরোটাই সাজানো। সম্পত্তি হাতানোর লোভে অপহরণ এবং ধর্ষণের ঘটনা সাজিয়েছিলেন মহিলা। সেই অভিযোগে শনিবার গ্রেফতার করা হয়েছে মহিলাকে। গাজিয়াবাদ (সিটি-১) পুলিশ সুপার নিপুণ আগরওয়াল বলেন, “মহিলাকে গ্রেফতার করা হয়েছে। ম্যাজিস্ট্রেটের কাছে তিনি জবানবন্দি দিয়েছেন। ১৪ দিনের জন্য তাঁকে বিচারবিভাগীয় হেফাজতের নির্দেশ দিয়েছে আদালত।” আগেই গ্রেফতার করা হয়েছিল মহিলার তিন সহযোগী আজাদ, আফজল এবং গৌরবকে। দিন কয়েক আগেই দিল্লি থেকে এক মহিলাকে তুলে নিয়ে গিয়ে ধর্ষণের ঘটনা ঘটেছিল গাজিয়াবাদে। মহিলাকে বস্তার ভিতরে হাত-পা বাঁধা অবস্থায় পাওয়া গিয়েছিল। তাঁর যৌনাঙ্গে রড ঢুকিয়ে দেওয়া হয় বলেও অভিযোগ ওঠে। সেই ঘটনা প্রকাশ্যে আসতেই শোরগোল পড়ে যায়। তদন্তে নেমে পুলিশ প্রথম থেকেই দাবি করেছে, এটি সাজানো ঘটনা। একটি জমির দখলকে কেন্দ্র করে পরিকল্পিত ভাবে ধর্ষণের ঘটনা সাজনোর অভিযোগ উঠেছে মহিলার বিরুদ্ধে। মেরঠে পুলিশের আইজি প্রবীণ কুমার বলেন, “মহিলা অপহরণের যে অভিযোগ তুলেছিলেন, সেটি সাজানো। তিনি নিজের ইচ্ছাতেই নির্দিষ্ট জায়গায় গিয়েছিলেন।” আইজি-র আরও দাবি, মহিলার ফোনের কথোপকথন থেকে জানতে পারা গিয়েছে যে, এই ঘটনাটিকে প্রকাশ্যে আনার জন্য কয়েক জনকে টাকাও দেওয়া হয়েছিল। এমনকি মহিলার যৌনাঙ্গে বীর্যের নমুনা মেলেনি বলেও দাবি পুলিশের। যে হাসপাতালে মহিলাকে ভর্তি করানো হয়েছিল চিকিৎসার জন্য, সেই জিবিটি হাসপাতাল কর্তৃপক্ষও দাবি করেছেন যে, মহিলার অবস্থা স্থিতিশীল। অভ্যন্তরীণ কোনও আঘাত নেই।
ধর্ষণ করলেও নাবালিকাকে প্রাণে মারেননি তিনি। ধর্ষকের এমন ‘দয়ালু’ মনোভাবের জন্য তাঁর সাজা কমিয়ে দিল মধ্যপ্রদেশ হাই কোর্ট। অপরাধীর যাবজ্জীবন কারাদণ্ডের সাজা কমিয়ে ২০ বছর কারাবাসের সাজা শোনাল উচ্চ আদালতের ইনদওর বেঞ্চ। শনিবার ধর্ষণের ওই মামলায় বিচারপতি সুবোধ অভয়ঙ্কর এবং বিচারপতি এসকে সিংহের ডিভিশন বেঞ্চ মন্তব্য করে, ধর্ষণের মতো অপরাধ ‘বীভৎস’ হলেও চার বছরের নাবালিকাকে প্রাণে মারেননি অপরাধী। ‘দয়া’ দেখিয়ে তাকে যেতে দিয়েছেন। এই বিষয়টি নজরে রেখে অপরাধীর যাবজ্জীবন কারাদণ্ডের সাজা কমিয়ে তাঁকে ২০ বছর সশ্রম কারাবাসের সাজা দেওয়ার পক্ষপাতী আদালত। সংবাদমাধ্যম ‘লাইভ ল’-এর প্রতিবেদন অনুযায়ী, সাজা কমানোর শুনানি চলাকালীন অপরাধী দাবি করেন, তাঁকে মিথ্যে অভিযোগে ফাঁসানো হয়েছে। নাবালিকার মেডিক্যাল পরীক্ষার রিপোর্টও আদালতে জমা করা হয়নি। অপরাধীর আরও যুক্তি, তিনি ইতিমধ্যেই বেশ কিছুটা সময় জেলে থেকেছেন। তাই, তাঁর সাজা কমানোর আর্জি মঞ্জুর করা হোক। তার প্রেক্ষিতে আদালতের ডিভিশন বেঞ্চ জানায়, নারীদের সম্মান করেন না অপরাধী। তাঁর মধ্যে শিশুদের প্রতি যৌন অপরাধের প্রবণতাও রয়েছে। এ সব যুক্তিতে এই মামলায় অপরাধীর সাজা কমানো যায় না। তবে, অপরাধী নাবালিকাকে প্রাণে মারেননি বলে তাঁর সাজা কমিয়ে আনা যেতেই পারে। এমনটাই ছিল আদালতের যুক্তি।
শিশুকন্যাকে ধর্ষণের ঘটনায় স্কুলের বিরুদ্ধে কড়া পদক্ষেপ করল তেলঙ্গানা প্রশাসন। ওই বেসরকারি স্কুলটির লাইসেন্সই বাতিল করা নির্দেশ দিলেন রাজ্যের শিক্ষামন্ত্রী সবিতা ইন্দ্র রেড্ডি। যার অর্থ, চিরতরে বন্ধ হয়ে গেল বানজারা হিলসের ওই স্কুলটি। তবে শিক্ষামন্ত্রীর নির্দেশ, ওই স্কুলের পড়ুয়াদের অন্য স্কুলে ভর্তি করানোর ব্যবস্থা করা হবে। দু’মাস ধরে ৪ বছরের শিশুকে ধর্ষণের অভিযোগে গত বুধবার স্কুলের এক গাড়ি চালককে গ্রেফতার করেছে তেলঙ্গানা পুলিশ। পদক্ষেপ করার ক্ষেত্রে গাফিলতির অভি‌যোগে গ্রেফতার হয়েছেন স্কুলের প্রিন্সিপালও। এই ঘটনা প্রকাশ্যে আসার পরেই কড়া পদক্ষেপের আশ্বাস দেওয়া হয় রাজ্য প্রশাসনের পক্ষ থেকে। তার পরেই স্কুলের সরকার-প্রদত্ত স্বীকৃতি বাতিল করা হল। আচমকা এই ভাবে স্কুল বন্ধ হয়ে যাওয়ায় বড় সমস্যায় পড়েছেন পড়ুয়াদের অভিভাবকেরা। সরকার অবশ্য আশ্বাস দিয়ে জানিয়েছে, সব পড়ুয়াকেই কোনও না কোনও স্কুলে ভর্তি করানো হবে। সরকারি সূত্রে খবর, ওই স্কুলে পড়ুয়ার সংখ্যা অন্তত ৭০০। বছরের এই মাঝামাঝি সময়ে এত সংখ্যক পড়ুয়াকে অন্য স্কুলে ভর্তি করানো খুব একটা সহজ কাজ হবে না।   শিক্ষামন্ত্রী একটি কমিটি গঠন করারও নির্দেশ দিয়েছেন। যে কমিটির মাথায় থাকবেন শিক্ষা দফতরের সচিব। থাকবেন মহিলা ও শিশুকল্যাণ দফতরের সচিবও। স্কুলে পড়ুয়াদের হেনস্থা এবং ধর্ষণের মতো ঘটনা রুখতে কী কী পদক্ষেপ করা যেতে পারে, এক সপ্তাহের মধ্যে সেই সংক্রান্ত একটি রিপোর্ট সরকারের হাতে তুলে দেওয়ার নির্দেশ দেওয়া হয়েছে ওই কমিটিকে।
বিয়ের প্রতিশ্রুতি দিয়ে ধর্ষণের অভিযোগ উঠল এক সিআরপিএফ কনস্টেবলের বিরুদ্ধে। তাঁর বিরুদ্ধে ধর্ষণের অভিযোগ দায়ের করেছেন ৩০ বছর বয়সি এক মহিলা। ঘটনাটি ঘটেছে দিল্লিতে।  বৃহস্পতিবার এই ঘটনা প্রসঙ্গে পুলিশের তরফে জানানো হয়েছে, বিজয় কুমার নামে ৩৩ বছর বয়সি এক সিআরপিএফ কনস্টেবলের বিরুদ্ধে ধর্ষণের অভিযোগ দায়ের করেছেন এক মহিলা। তাঁর অভিযোগ, বিয়ের প্রতিশ্রুতি দিয়ে তাঁর সঙ্গে একাধিক বার শারীরিক সম্পর্ক স্থাপন করেছেন ওই কনস্টেবল।  পুলিশের এক শীর্ষ আধিকারিক জানিয়েছেন, দিল্লি ও বিভিন্ন এলাকায় ওই যুগলের মধ্যে একাধিক বার শারীরিক সম্পর্ক তৈরি হয়েছে। ছোট বোনের স্বামীর সূত্রে কনস্টেবলের সঙ্গে আলাপ হয় মহিলার। জানা গিয়েছে, ২০১৩ সালের ফেব্রুয়ারি মাসে অন্য এক ব্যক্তির সঙ্গে বিয়ে হয়েছিল অভিযোগকারী মহিলার। ২০১৪ সালের অক্টোবর মাসে তাঁদের পুত্রসন্তান হয়। কিন্তু সেই সম্পর্কে চিড় ধরেছে। বর্তমানে স্বামীর সঙ্গে তাঁর বিচ্ছেদের মামলা চলছে আদালতে।    ওই কনস্টেবলও বিবাহিত। তিনিও  তাঁর স্ত্রীর সঙ্গে বিচ্ছেদের মামলা করেছেন। পুলিশ সূত্রে জানা গিয়েছে, গত বুধবার ভারতীয় দণ্ডবিধির ৩৭৬ ধারায় ওই কনস্টেবলের বিরুদ্ধে অভিযোগ দায়ের করেছেন মহিলা। এই ঘটনার তদন্ত শুরু হয়েছে।
তাঁর বিরুদ্ধে ওঠা ধর্ষণের অভিযোগের প্রেক্ষিতে নিজের বয়ান নথিভুক্ত করালেন আমেরিকার প্রাক্তন প্রেসিডেন্ট ডোনাল্ড ট্রাম্প। আমেরিকার এক লেখিকা তাঁর বিরুদ্ধে ধর্ষণের অভিযোগ এনেছিলেন। ওই অভিযোগের প্রেক্ষিতে পাল্টা মানহানির মামলা করেন ট্রাম্প। আমেরিকার শীর্ষ আদালতে চলা সেই মামলাতেই বুধবার জবানবন্দি দিয়েছেন ট্রাম্প।  অভিযোগকারী লেখিকার নাম ই জ়ঁ ক্যারল। আমেরিকার একটি পত্রিকার সম্পাদকীয় কলামে নিয়মিত লিখতেন তিনি। বয়স ৭৮ বছর। ট্রাম্পের থেকে বছর দুয়েকের বড়। ক্যারল তাঁর সাম্প্রতিক এক বইয়ে লিখেছেন ১৯৯০ সালে নিউ ইয়র্কে তাঁকে ধর্ষণ করেছিলেন ট্রাম্প। যা নিয়ে শুরু হয় বিতর্ক। ক্যারল তাঁর বইয়ে ঘটনার বিবরণ দিয়ে লিখেছিলেন, ঘটনাটি ঘটে ১৯৯০ সালে। নিউ ইয়র্কের একটি ডিপার্টমেন্টাল স্টোরে সে দিন হাজির ছিলেন দু’জনেই। সেখানে মহিলাদের পোশাক পরিবর্তন করার ঘরের ভিতর তাঁকে ধর্ষণ করেন ট্রাম্প। তখন ট্রাম্প আমেরিকান শিল্পপতি। বয়স ৪৪। আর ক্যারল নিজে ৪৬।   তবে ক্যারলের এই অভিযোগ প্রথম দিন থেকেই অস্বীকার করে এসেছেন ট্রাম্প। তিনি বলেছেন, ওই লেখিকা সম্পূর্ণ মিথ্যা কথা বলছেন।  এমনকি, তাঁকে এ-ও বলতে শোনা গিয়েছিল যে, ‘‘ওই মহিলা আমার টাইপের নয়।’’ অর্থাৎ তাঁর পছন্দের সঙ্গে ওই মহিলার কোনও মিল নেই। তাতে যদিও মামলা বন্ধ হয়নি। আমেরিকার শীর্ষ আদালত গত সপ্তাহেই এই মামলায় দু’পক্ষকে বয়ান রেকর্ড করানোর নির্দেশ দেয়। ১৪ অক্টোবর ক্যারলকে এবং ১৯ অক্টোবর ট্রাম্পের বয়ান রেকর্ড করানোর নির্দেশ দিয়েছিল আদালত। ট্রাম্প সেই নির্দেশ মেনে সময়েই নিজের জবানবন্দি রেকর্ড করিয়েছেন। তবে ক্যারল নির্দিষ্ট দিনে তাঁর বক্তব্য নথিভুক্ত করিয়েছেন কি না তা জানা যায়নি। 
হরিয়ানায় উপনির্বাচন এবং হিমাচল প্রদেশে বিধানসভা ভোটের আগে ধর্ষণ ও খুনের মামলায় দোষী সাব্যস্ত ডেরা সচ্চা সৌদা প্রধান গুরমিত রাম রহিম সিংহকে প্যারোলে ৪০ দিনের জন্য মুক্তি দিয়েছে হরিয়ানার বিজেপি সরকার। আর তার পরেই অনলাইনে ‘সৎসঙ্গ’ শুরু করেছেন তিনি। সেই ধর্মীয় কর্মসূচিতে যাবজ্জীবন কারাদণ্ডের সাজাপ্রাপ্ত গুরমিতের কাছে আশীর্বাদ নেওয়ার অভিযোগ উঠেছে হরিয়ানার করনালের বিজেপি সাংসদ সঞ্জয় ভাটিয়া, করনাল পুরসভার মেয়র রেণুবালা গুপ্ত এবং ডেপুটি মেয়র নবীন কুমারের বিরুদ্ধে! গুরমিতের ‘সৎসঙ্গে’ রেণুবালা এবং নবীনের যোগ দেওয়ার ভিডিয়োও প্রচারিত হয়েছে সংবাদমাধ্যমে। তার পরেই শুরু হয়েছে বিতর্ক। গত ফেব্রুয়ারিতে পঞ্জাবে বিধানসভা ভোটের আগেও  বিতর্কিত এই ধর্মগুরু গুরমিতকে ২১ দিনের জন্য প্যারোলে মুক্তি দিয়েছিল হরিয়ানা সরকার। সে সময় ঘটনার নেপথ্যে রাজনীতির অভিযোগ উঠেছিল। ২০০২ সালে নিজের ম্যানেজারকে খুন, এক সাংবাদিককে হত্যা ও ধর্ষণের ঘটনায় দোষী সাব্যস্ত গুরমিতের বহু ভক্ত রয়েছেন হরিয়ানা এবং হিমাচলে। তাঁদের ভোট পেতেই এই উদ্যোগ বলে অভিযোগ। হরিয়ানার মুখ্যমন্ত্রী মনোহরলাল খট্টরের সরকার অবশ্য দাবি করেছেন, এর সঙ্গে ভোটের কোনও সম্পর্ক নেই। সরকারের যুক্তি, জেলে তিন বছর কাটানোর পর যে কোনও বন্দি সাময়িক মুক্তির জন্য আবেদন করতে পারেন। সেই মতো রাম রহিমের আবেদনের ভিত্তিতে পদক্ষেপ করা হয়েছে। কিন্তু বছর ঘোরার আগেই প্যারোলে  ৪০ দিনের মুক্তির সিদ্ধান্ত নিয়ে বিতর্ক দানা বেঁধেছে। হরিয়ানায় আদমপুর বিধানসভায় উপনির্বাচন ৩ নভেম্বর, সঙ্গে রয়েছে পঞ্চায়েত নির্বাচনও। হিমাচলের বিধানসভা ভোট আগামী ১২ নভেম্বর। গুরমিত জেলে ফিরবেন তার পরে। হরিয়ানার সিরসায় ডেরা সচ্চা সৌদার মূল আশ্রমটি অবস্থিত। তবে পঞ্জাব ও হরিয়ানার পাশাপাশি হিমাচলেও গুরমিতের অনেক ভক্ত রয়েছেন। তাঁরা ধর্মগুরুর নির্দেশেই ভোট দেন বলে রাজনৈতিক শিবিরে ধারণা রয়েছে। আগে ডেরা ভক্তরা কংগ্রেসের কাছাকাছি ছিলেন। ২০০৭ সালে পঞ্জাবের ভোটে কংগ্রেসকে খোলাখুলি ভাবে সমর্থনও করেছিলেন ডেরার সমর্থকেরা। ২০১৭-য় বিজেপি-অকালি জোটকে সমর্থন করে ডেরা। কিন্তু ভোটে তেমন সুবিধা করতে পারেনি এই জোট। যেমন চলতি বছরে পঞ্জাবের ভোটে ডেরার সমর্থন পেয়েও ভরাডুবি হয়েছিল পদ্ম-শিবিরের।
"নারীদের উপর যৌন হেনস্থাকেই রাশিয়া ইউক্রেনের বিরুদ্ধে নামা যুদ্ধের হাতিয়ার হিসাবে ব্যবহার করছে। জাতিসঙ্ঘের সদস্য প্রেমিলা প্যাটেনের এমন মন্তব্যে বিশ্ব জুড়ে চর্চা শুরু হয়েছে। প্রেমিলার মতে, ইউক্রেনের নারীদের ধর্ষণ এবং তাঁদের উপর যৌন নিপীড়ন করেই সেই দেশকে নিঃস্ব করে দেওয়ার ফন্দি আঁটছে রুশরা। আর সেই উদ্দেশ্যকে সফল করতে সেনাকে প্রচুর মাত্রায় ভায়গ্রা জোগাচ্ছে রাশিয়া। বন্দুক-বোমা-পরমাণু নয়, শেষে কি না ভায়গ্রা অস্ত্রেই যুদ্ধ জয় করতে চাইছে রাশিয়া? আর কী ভাবেই বা তা সম্ভব? উঠছে প্রশ্ন। ইউক্রেনের নারীদের উপর রুশসেনাদের যৌন নিপীড়নের কথা খবরের শিরোনামে উঠে এসেছে বার বার। জাতিসঙ্ঘের রিপোর্ট অনুযায়ী, যুদ্ধ চলাকালীন ফেব্রুয়ারি মাস থেকে এখনও পর্যন্ত ১০০টিরও বেশি ধর্ষণের অভিযোগ উঠেছে রুশসেনার বিরুদ্ধে। আদতে সংখ্যাটি অনেক বেশি বলেই মত অধিকাংশের। এর নেপথ্যে কি সেই ভায়গ্রাই? যুদ্ধকালীন যৌন হিংসার নিদর্শন এই প্রথম নয়। দ্বিতীয় বিশ্বযুদ্ধ, বাংলাদেশের স্বাধীনতা সংগ্রাম, ভিয়েতনাম যুদ্ধের সময়েও যৌন হিংসার ঘটনা প্রকাশ্যে এসেছিল। তবে সে সব যুদ্ধেও কি ভায়গ্রার সাহায্য নেওয়া হয়েছিল? প্রমীলার মন্তব্য কিন্তু সে দিকেও সওয়াল করে। 
                                যৌন বলবর্ধক ওষুধের প্রচলিত নাম ‘ভায়াগ্রা’।
                                 প্রতীকী ছবি।
                             কী এই ভায়গ্রা? যৌন বলবর্ধক ওষুধের প্রচলিত নাম ‘ভায়াগ্রা’। যদিও প্রকৃত ভায়াগ্রা আমেরিকার ফাইজার কোম্পানির তৈরি একটি ওষুধ। যার দামও তুলনায় অনেক বেশি। এই ওষুধে থাকা ‘সিলডেনাফিল সাইট্রেট’ নামক যৌগতেই লুকিয়ে আসল রহস্য। এই যৌগের কামালেই যৌনইচ্ছা বেড়ে যায় কয়েক গুণ। ভায়গ্রা খেলে পুরুষাঙ্গের পেশিগুলি ও রক্তবাহগুলি শিথিল হয়ে যায়, ওই অঞ্চলে রক্তপ্রবাহের মান বেড়ে যায়, এর ফলেই হয় লিঙ্গোত্থান। ভায়গ্রার প্রভাব কত ক্ষণ থাকে? চিকিৎসকদের মতে, ভায়গ্রা খাওয়ার এক ঘণ্টার মধ্যেই শরীরে কাজ শুরু হয়। শারীরিক মিলনের আধ ঘণ্টা থেকে চার ঘণ্টা আগেই এই ওষুধ খাওয়া যেতে পারে। কার শরীরে কত ক্ষণ এই দাওয়াই কাজ করবে, তা ব্যক্তিভেদে ভিন্ন হয়। তবে সাধারণত এই ওষুধ খাওয়ার পর চার থেকে আট ঘণ্টা পর্যন্ত এর প্রভাব থাকে। অর্থাৎ, বেশ অনেক ক্ষণ উত্তেজিত রাখে এই ওষুধ। কী ভাবে খায় এই ওষুধ? লিঙ্গোত্থানের জন্য মোটামুটি ৫০ মিলিগ্রাম ডোজের ভায়গ্রা খাওয়া নিরাপদ। তবে চিকিৎসকরা সমস্যা বুঝে ২৫ থেকে ১০০ মিলিগ্রামের ওষুধও দিয়ে থাকেন। দিনে একটির বেশি ভায়গ্রা খাওয়ার পরামর্শ দেন না চিকিৎসকরা। যদিও খাবার সঙ্গে ভায়গ্রা খাওয়ায় কোনও রকম বাধা নেই, তবে মনে করা হয় খালি পেটে এই ওষুধ খেলে সবচেয়ে বেশি কাজ হয়। উচ্চ ফ্যাটজাতীয় খাওয়ার সঙ্গে এই দাওয়াই না খাওয়াই শ্রেয়। এমনটা হলে ওষুধের প্রভাব কমে যায়। প্রয়োজনের তুলনায় বেশি পরিমাণে ভায়গ্রা খাওয়ার ফলে ‘প্রায়াপ্রিজম’ নামক এক ধরনের লিঙ্গ সংক্রান্ত রোগ দেখা যায়। এমনকি, সঠিক পরিমাণে খেলেও এই রোগ হতে পারে। পুরুষদের অস্বাভাবিক হারে লিঙ্গোত্থান এই রোগের অন্যতম লক্ষণ। এমন হলে অতি দ্রুত চিকিৎসকের পরামর্শ নেওয়া জরুরি। ‘প্রায়াপ্রিজম’ ছাড়াও প্রয়োজনাতিরিক্তি হারে বিশেষ ধরনের ভায়াগ্রা খেয়ে নেওয়ার কারণে ঘটতে পারে মৃত্যুও। কারণ, এই ধরনের ওষুধ রক্তচাপের মাত্রা দ্রুত বাড়িয়ে তোলে। নিয়মিত এই ওষুধ খেলে মাথা ধরা, নাক থেকে রক্ত পড়া, বমি বমি ভাব, বুকজ্বালা, এমনকি, দৃষ্টিশক্তি কমে যাওয়ার মতো সমস্যাও দেখা যায়। যৌন বলবর্ধক ওষুধ সাময়িক ভাবে সুখানুভূতির কারণ হলেও এর মাত্রাতিরিক্ত ব্যবহার ডেকে আনতে পারে মারাত্মক কোনও বিপদ। তাই চিকিৎসকের পরামর্শ নিয়েই এই ওষুধ খাওয়া ভাল। ভায়গ্রা কি শুধুই শারীরিক সুখের দাওয়াই?  এই দাওয়াইয়ের আরও অনেক গুণ আছে। পালমোনারি আর্টিয়াল হাইপারটেনশন সমস্যা, হৃদ্‌যন্ত্রের সমস্যা, পাহাড়ে উঠলে শারীরিক অসুস্থতা কমাতেও এই ওষুধ খাওয়ার পরামর্শ দেন চিকিৎসকরা।"
ইউক্রেন এ অভিযোগ আগেই জানিয়েছিল। এ বারে রাষ্ট্রপুঞ্জের রিপোর্টেও যা জানানো হল, তা গা শিউরে ওঠার মতো। রাষ্ট্রপুঞ্জের বিশেষ প্রতিনিধি প্রমিলা প্যাটেন জানিয়েছেন, ধর্ষণকে রণকৌশল হিসেবে ব্যবহার করছে রাশিয়া। সেনাদের যৌনউদ্দীপক ওষুধ দেওয়া হচ্ছে। গত আট মাসে যুদ্ধবিধ্বস্ত ইউক্রেনের অসংখ্য ছবি ভেসে উঠেছে মিডিয়ায়। রাস্তায় ছড়িয়ে ছিটিয়ে পড়ে মৃতদেহ। হাত-পা পিছমোড়া করে বাঁধা। রাষ্ট্রপুঞ্জের রিপোর্টে জানানো হয়েছে, সেই সব মৃতদেহ পরীক্ষা করে, ক্ষতিগ্রস্তদের বয়ান শুনে জানা গিয়েছে যুদ্ধের নেপথ্যে থাকা এই জঘন্য সত্যি। সংবাদমাধ্যমকে দেওয়া একটি সাক্ষাৎকারে প্যাটেনকে প্রশ্ন করা হয়েছিল ধর্ষণ সম্পর্কে। ইতিহাসে যুদ্ধ মানেই ধর্ষণ ঘটে আসতে দেখা গিয়েছে। রাশিয়া-ইউক্রেন যুদ্ধের চিত্র সম্পর্কে জানতে চাওয়া হলে প্যাটেন জানান, যুদ্ধবন্দি সাধারণ মানুষের সঙ্গে নৃশংসতা করার প্রমাণ স্পষ্ট। রাষ্ট্রপুঞ্জের এই প্রতিনিধি জানিয়েছেন, উদ্দেশ্য চরিতার্থ করতে রুশ সেনাদের ভায়াগ্রা দেওয়া হচ্ছে। প্যাটেন বলেন, ‘‘মেয়েদের দীর্ঘদিন আটকে রেখে ধর্ষণ করা হচ্ছে। বাচ্চা ছেলেদেরও ধর্ষণ করা হচ্ছে। পুরুষদের যৌনাঙ্গ কেটে দেওয়া হচ্ছে। মেয়েদের বয়ানেই শোনা গিয়েছে রুশ সেনাদের ভায়াগ্রা দেওয়া হচ্ছে। এতগুলো ঘটনা একসঙ্গে— এ থেকে স্পষ্ট যে এটা ওদের রণকৌশল।’’  তিনি আরও বলেন, ‘‘নিগৃহীতরা অভিযোগে জানিয়েছেন, ধর্ষণের সময়ে তাঁদের কী কী বলা হয়েছিল। সে সব থেকেও স্পষ্ট, উদ্দেশ্যপ্রণোদিত ভাবে এই নৃশংস অত্যাচার চালানো হয়েছে।’’ সংবাদমাধ্যমকে ওই সাক্ষাৎকার দেওয়ার সময়ে রাষ্ট্রপুঞ্জের একটি রিপোর্ট সঙ্গে নিয়ে এসেছিলেন প্যাটেন। রাশিয়া-ইউক্রেন যুদ্ধে যে ধরনের যৌন অপরাধ ঘটেছে, তা নিয়ে ওই রিপোর্ট তৈরি করা হয়েছে। তাতে একশোরও বেশি যৌন অত্যাচারের অভিযোগ নথিভুক্ত রয়েছে। প্যাটেনের কথায়, ‘‘ফেব্রুয়ারি মাসে ইউক্রেনে রুশ সেনা আগ্রাসন শুরু হয়েছিল। সেই থেকে এ পর্যন্ত একশোরও বেশি ধর্ষণ, যৌন নিগ্রহের অভিযোগ প্রমাণিত হয়েছে। রুশ সেনাবাহিনী যে এই অপরাধ করেছে, সে সম্পর্কে আমরা নিশ্চিত। আর এই নিগৃহীতদের মধ্যে চার বছরের বাচ্চাও রয়েছে, ৮২ বছরের বৃদ্ধাও রয়েছে।’’ এ দিকে, রুশ প্রেসিডেন্ট ভ্লাদিমির পুতিনের সংরক্ষিত বাহিনীকে যুদ্ধে পাঠানোর যে পরিকল্পনা, সেই অভিযানের ‘নায়ক’ আচমকাই রহস্যজনক ভাবে খুন হয়েছেন। রাশিয়ার প্রিমোরস্কি অঞ্চলে একটি গ্রামে নিজের বাড়ির কাছে পড়ে থাকতে দেখা যায় অভিযানের প্রধান লেফটেন্যান্ট কর্নেল রোম্যান মালিকের দেহ। তদন্ত রিপোর্টে দাবি করা হয়েছে, কোনও কিছু থেকে ঝুলিয়ে দেওয়া হয়েছিল ৪৯ বছর বয়সি এই সেনাকর্তাকে। ‘আত্মহত্যার’ সম্ভাবনাও একেবারে উড়িয়ে দেওয়া হচ্ছে না। রোম্যান মালিকের মৃত্যু নিয়েও রহস্য ঘনিয়েছে।  
জামিন পাওয়ার ১৫ দিনের মধ্যে ‘নাবালিকা’কে বিয়ে করতে হবে ধর্ষককে। শুক্রবার এই শর্তে পকসো মামলায় অভিযুক্তকে জামিল দিল ইলাহাবাদ হাই কোর্ট। আদালতের পর্যবেক্ষণ, নাবালিকার পরিবারের কথা ভেবে এই সিদ্ধান্ত নেওয়া হয়েছে। শুক্রবার নাবালিকাকে ধর্ষণের অভিযোগের মামলার শুনানি ছিল ইলাহাবাদ হাই কোর্টে। মামলা শুনছিলেন বিচারপতি দীনেশকুমার সিংহ। দু’পক্ষের আইনজীবীর সওয়াল-জবাব শোনার পর বিচারপতি সিংহ শর্তসাপেক্ষে ধর্ষণে অভিযুক্তের জামিন মঞ্জুর করেন। সেই শর্ত হল, ১৫ দিনের মধ্যে ওই ধর্ষিতাকেই বিয়ে করতে হবে ধর্ষণে অভিযুক্ত জেলবন্দিকে। আদালতের পর্যবেক্ষণ, নির্যাতিতার সন্তানের বাবা আসলে ওই ধর্ষকই। সদ্য মা হয়েছে নির্যাতিতা। তার ‘অসহায়’ বাবা এবং পরিবারের কথা ভেবে ওই সিদ্ধান্ত নেওয়া হয়েছে। বিচারপতি বলেন, ‘‘জেল থেকে জামিনে মুক্ত হওয়ার ১৫ দিনের মধ্যে ওই নির্যাতিতাকে বিয়ে করতে হবে।’’ প্রসঙ্গত, চলতি বছরের এপ্রিল থেকে ওই অভিযুক্ত জেলে রয়েছে। তার বিরুদ্ধে অপহরণ, যৌন নির্যাতন ছাড়াও পকসো মামলায় অভিযোগ দায়ের করে পুলিশ। এফআইআর অনুযায়ী, এক ১৭ বছরের নাবালিকাকে বাড়ি থেকে ডেকে ধর্ষণ করে অভিযুক্ত। এই ঘটনার পর সন্তানসম্ভবা হয়ে পড়ে নির্যাতিতা। ইতিমধ্যে একটি কন্যাসন্তানের জন্ম দিয়েছে সে। যার বয়স এক মাস। কিছু দিন আগে অভিযুক্তের আইনজীবী আদালতে জানান, তাঁর মক্কেল ওই নির্যাতিতাকে বিয়ে করতে চান। আইনজীবীর দাবি, দু’জনের মধ্যে ভালবাসার সম্পর্ক ছিল। তারা পালিয়ে বিয়ের পরিকল্পনা করেছিল। এই আবেদনের প্রেক্ষিতে আদালতে ডেকে পাঠানো হয় মেয়ে এবং তার বাবাকে। আদালতে তাঁরা জানান, এই বিয়েতে তাঁদের অসম্মতি নেই।
সন্ধ্যাবেলায় বন্ধুর ফোন আসতেই টিউশন পড়তে যাওয়ার নাম করে বাড়ি বেরিয়ে যায় এক নাবালিকা। তার পর আর বাড়ি ফেরেনি সে। বৃহস্পতিবার উদ্ধার হয় তাঁর নগ্ন দেহ। পরিবারের অভিযোগ, ধর্ষণ করে খুন করা হয়েছে তাকে। মালদহের কালিয়াচক থানার জালুয়াবাধাল গ্রামপঞ্চায়েতের শ্রীরামপুর গ্রামে ঘটনাটি ঘটেছে। নাবালিকার দেহ ময়নাতদন্তের জন্য পাঠিয়ে তদন্তে নেমেছে পুলিশ। পরিবারের দাবি, বুধবার সন্ধ্যায় একটি ফোন আসার পরেই বাড়ি থেকে বেরিয়েছিল ওই নাবালিকা। টিউশন পড়তে যাওয়ার নাম করে বাড়ি থেকে বেরোয় সে। অনেক রাতেও বাড়ি না ফেরায় খোঁজাখুঁজি শুরু হয়। পর দিন সকালে সৈয়দপুর বিবিগ্রাম এলাকার একটি পুকুর পাড় থেকে তার দেহ উদ্ধার হয়। অভিযোগ, মেয়েকে ধর্ষণ করে খুন করা হয়েছে। এর পরেই পুলিশে খবর দেওয়া হয়। পুলিশ এসে নাবালিকার দেহ উদ্ধার করে ময়নাতদন্তের জন্য পাঠিয়েছে। দেহের পাশ থেকে নাবালিকার মোবাইল ফোনটিও উদ্ধার হয়েছে। পুলিশ সূত্রে খবর, ছাত্রীর মোবাইল ফোনটি খতিয়ে দেখা হচ্ছে। শেষ ফোনকলের একটি ভয়েস রেকর্ডিং মিলেছে। তাতে নাবালিকাকে বাড়ি থেকে বেরোতে বলছেন ফোনের ও পারে থাকা ব্যক্তি। ওই ব্যক্তিকে, নাবালিকাকে তিনি কী ভাবে চেনেন, সেই সবই জানবান চেষ্টা করছেন তদন্তকারীরা। নাবালিকা সত্যিই টিউশন পড়তে গিয়েছিল কি না, না কি অন্য কোথাও গিয়েছিল, তা-ও খতিয়ে দেখা হচ্ছে। মালদহের পুলিশ সুপার প্রদীপকুমার যাদব বলেন, ‘‘একটি মোবাইল ফোন উদ্ধার হয়েছে। নাবালিকা যাঁর সঙ্গে শেষ বার ফোনে কথা বলেছেন, সেই কথোপকথনের একটি ভয়েস রেকর্ডিং আমাদের হাতে এসেছে ওই মোবাইল ঘেঁটে। কণ্ঠস্বর কার, আমরা খতিয়ে দেখছি। সেই মতো পরবর্তী পদক্ষেপ করা হবে।’’
তন্ত্রমন্ত্র শিখতে ৯ বছরের শিশুকন্যাকে বলি দেওয়ার  অভিযোগ উঠল এক যুবকের বিরুদ্ধে। বুধবার রাতে এই ঘটনা ঘটেছে মালদহের চাঁচল থানার গৌড়হণ্ড এলাকায়। স্থানীয় বাসিন্দারা খুঁজে পান শিশুর মৃতদেহটি। এর পর কুড়ি বছর বয়সি বিক্রম ভগৎ নামে এক স্থানীয় যুবককে ওই কাণ্ডে জড়িত সন্দেহে তাঁরা আটক করে ব্যাপক মারধর করেন। খবর পেয়ে ঘটনাস্থলে গিয়ে অভিযুক্তকে উদ্ধার করে চাঁচল থানার পুলিশ। ঘটনার তদন্ত শুরু হয়েছে। পুলিশ সূত্রে জানা গিয়েছে, বুধবার সন্ধ্যা থেকে খোঁজ মিলছিল না ওই শিশুটির। স্থানীয় বাসিন্দারা তার সন্ধান শুরু করেন এলাকা জুড়ে। এর মাঝেই বুধবার রাত ৯টা নাগাদ বাড়ি থেকে কিছুটা দূরে একটি পুকুরের পাড়ে পাওয়া যায় নাবালিকার রক্তাক্ত এবং ক্ষতবিক্ষত দেহ। তার গলার নলিকাটা হয়েছে ধারালো অস্ত্র দিয়ে। স্থানীয় বাসিন্দাদের দাবি, বিক্রমের সঙ্গে শেষ বার দেখা গিয়েছিল ওই শিশুটিকে। সন্দেহের বশে তাঁরা বিক্রমকে ধরে মারধর করেন। অভিযুক্তের বাড়িও ভাঙচুর করা হয়। অচিন হালদার নামে স্থানীয় এক যুবকের কথায়, ‘‘বুধবার সন্ধ্যা থেকে মেয়েটাকে খুঁজে পাওয়া যাচ্ছিল না। ওর মা কান্নাকাটি করছিল। আমরা গ্রামের লোকজন মিলে খোঁজাখুঁজি শুরু করি। এর মাঝেই খবর আসে, বিক্রম মেয়েটার গলা কেটে ফেলে রেখেছে। বিক্রম তন্ত্রমন্ত্র শিখত। তাই মনে হচ্ছে, শিশুটিকে বলি দিয়েছে। তার আগে ওকে ধর্ষণও করেছে বলে মনে হচ্ছে। আমরা চাই ছেলেটার ফাঁসি হোক।’’ মৃতের এক আত্মীয় বলেন, ‘‘বাচ্চাটা বিকেলে খেলছিল। ছেলেটা মত্ত অবস্থায় ওকে তুলে নিয়ে যায়। সেটা আমরা দেখতে পাইনি। ও শিশুটিকে তুলে নিয়ে গিয়ে ধর্ষণ করে খুন করে ফেলে রেখেছে। আমরা চাই ওর ফাঁসি হোক। ও তন্ত্রমন্ত্রের জন্য শিশুটিকে বলি দিয়েছে।’’ একই সুর সান্ত্বনা দাস নামে ওই গ্রামের এক মহিলারও। তিনি বলেন, ‘‘বিক্রমের বাবা তান্ত্রিক ছিল। ছেলেও তান্ত্রিক হয়েছে। বাচ্চাটাকে নিয়ে ও বলি দিয়েছে বলেই শুনছি। পুকুরের পাড়ে দেহটা পাওয়া গিয়েছে। গ্রামের লোকজন খুঁজতে খুঁজতে মেয়েটাকে পেয়েছে।’’ খবর পেয়ে ঘটনাস্থলে যান চাঁচলের এসডিপিও শুভেন্দু মণ্ডল এবং অন্যান্য পুলিশ আধিকারিকরা। বিক্রমকে উদ্ধার করে ভর্তি করানো হয়েছে চাঁচল সুপার স্পেশালিটি হাসপাতালে। শুভেন্দু বলেন, ‘‘ঘটনার তদন্ত শুরু হয়েছে। ময়নাতদন্তের রিপোর্টের পর জানা যাবে নাবালিকা উপর শারীরিক নির্যাতন হয়েছে কি না।’’ এই হত্যাকাণ্ডের পিছনে তন্ত্রসাধনার মতো বিষয় জড়িয়ে রয়েছে কি না খতিয়ে দেখা হচ্ছে তাও। মালদহের পুলিশ সুপার প্রদীপ কুমার যাদব বলেন, ‘‘পুরো ঘটনার তদন্ত শুরু হয়েছে।’’ নরবলি দেওয়ার পর দুই মহিলার মাংস খেয়েছিলেন কেরলের দম্পতি, এমনই সংবাদ সম্প্রতি প্রকাশ্যে আসে। এই কাণ্ডে ইতিমধ্যেই মহম্মদ সফি নামে এক অভিযুক্তকে গ্রেফতার করেছে পুলিশ। দম্পতি ভগবল সিংহ এবং লায়লাকে আটক করা হয়েছে। পুলিশ জানিয়েছে, এই ঘটনার মূল অভিযুক্ত সফি।
"পার পেলেন না সন্দীপ লামিছানে। নেপালের জাতীয় ক্রিকেট দলের এই প্রাক্তন অধিনায়ককে ৭ দিনের পুলিশি হেফাজতে রাখার নির্দেশ দিল আদালত। সোমবার কাঠমান্ডু জেলা আদালত এই নির্দেশ দিয়েছে। লামিছানের বিরুদ্ধে এক নাবালিকাকে ধর্ষণের অভিযোগ রয়েছে। ক্যারিবিয়ান প্রিমিয়ার লিগ খেলে গত ৬ অক্টোবর নেপালের ত্রিভুবন আন্তর্জাতিক বিমানবন্দরে পা রাখার সঙ্গে সঙ্গে লামিছানেকে গ্রেফতার করা হয়। ক্যারিবিয়ান প্রিমিয়ার লিগ খেলার সময়ই লামিছানে জানিয়েছিলেন যে, তিনি তদন্তে সহযোগিতা করবেন। লামিছানে তখন টুইট করে লিখেছিলেন, “খুব কঠিন সময়ের মধ্যে দিয়ে আমি যাচ্ছি। যে অভিযোগ আমার বিরুদ্ধে আনা হয়েছে তা কল্পনাই করতে পারছি না। আশা করব আমাদের আইনি ব্যবস্থায় নিশ্চয়ই কোনও উপায় থাকবে এক জন নির্দোষকে তাঁর সম্মান ফিরিয়ে দেওয়ার। আমি সঠিক বিচার পাব এবং আবার ক্রিকেট মাঠে ফিরব। দেশের নাম উজ্জ্বল করার জন্য চাইব খুব তাড়াতাড়ি শুনানি হোক।” 
                                নেপালের প্রাক্তন অধিনায়ক সন্দীপ লামিছানে।
                                ফাইল ছবি
                             আইপিএলে দিল্লি ক্যাপিটালসের হয়ে খেলা এই ক্রিকেটারের বিরুদ্ধে ১৭ বছরের এক কিশোরীকে ধর্ষণের অভিযোগ ওঠে। অভিযোগ, ঘটনাটি ঘটে কাঠমাণ্ডুর কাছে একটি এলাকায়। পুলিশ সূত্রের খবর, ২২ অগস্ট নেপাল ক্রিকেট দলের কেনিয়া সফরের আগে লামিছানে ওই কিশোরীকে ভক্তপুরে ঘুরতে যাওয়ার অনুরোধ করেন। কিশোরী রাজি হন। রাতে ওই কিশোরী মধ্য বানেশ্বরে নিজের হস্টেলে ফিরে যেতে চাইলেও লামিছানে বাধা দেন। হস্টেল আটটার মধ্যে বন্ধ হয়ে যাওয়ায় হোটেলে লামিছানের সঙ্গে রাত কাটাতে বাধ্য হন ওই কিশোরী। প্রথমে তিনি আলাদা ঘরে থাকতে চান। সেটাও হতে দেননি লামিছানে। তার বদলে নিজের ঘরে ডেকে এনে ওই কিশোরীকে দু’বার ধর্ষণ করেন। ওই কিশোরীর বাবা-মা অভিযোগ জানানোর পর পুলিশ তদন্ত করে এই তথ্য জানতে পেরেছে। ২০১৬ সালে নেপালের অনূর্ধ্ব-১৯ দলের অধিনায়ক করা হয় লামিছানেকে। ২০১৮ সালে নেপালের জাতীয় দলে সুযোগ পান তিনি। সে বছরই আইপিএলে দিল্লি ক্যাপিটালস কেনে তাঁকে। লামিছানে নেপালের একমাত্র ক্রিকেটার যিনি আইপিএলে খেলেছেন। দিল্লির হয়ে বিরাট কোহলীর রয়্যাল চ্যালেঞ্জার্স ব্যাঙ্গালোরের বিরুদ্ধে অভিষেক হয় তাঁর। ২০১৮ সালে দিল্লির হয়ে তিন ম্যাচ খেলে পাঁচ উইকেট নেন তিনি। পরের বছর দিল্লির হয়ে ছ’টি ম্যাচ খেলেন লামিছানে। নেন আটটি উইকেট। ২০২০ সালে তাঁকে ছেড়ে দেয় দিল্লি। তার পরে আর আইপিএলে খেলার সুযোগ পাননি লামিচানে। ২০২১ সালে নেপালের জাতীয় দলের অধিনায়ক জ্ঞানেন্দ্র মল্লকে শৃঙ্খলাভঙ্গের অভিযোগে দল থেকে বাদ দেওয়া হয়। সেই জায়গায় দলের অধিনায়ক করা হয় লামিছানেকে। তাঁর বিরুদ্ধে ধর্ষণের অভিযোগের পরে নেপাল ক্রিকেট বোর্ডের তরফে এখনও কোনও মন্তব্য করা হয়নি। আইপিএল ছাড়াও বিভিন্ন দেশে ফ্র্যাঞ্চাইজি ক্রিকেট লিগ খেলেছেন লামিছানে। ক্যারিবিয়ান প্রিমিয়ার লিগে বার্বাডোজ ট্রাইডেন্টস, জামাইকা তালাওয়াজ ও সেন্ট কিট্‌স অ্যান্ড নেভিস প্যাট্রিয়টস, বিগ ব্যাশে হোবার্ট হারিকেনস ও মেলবোর্ন স্টার্স, বাংলাদেশ প্রিমিয়ার লিগে সিলেট সিক্সার্স, পাকিস্তান ক্রিকেট লিগে লাহৌর কলন্দর্সের হয়ে খেলেছেন এই ডান হাতি স্পিনার।"
রাষ্ট্রপতি পুরস্কারপ্রাপ্ত শোলা শিল্পীর বিরুদ্ধে ধর্ষণের অভিযোগ তুললেন এক বধূ। নির্যাতিতার অভিযোগ, শোলার কাজ শিখিয়ে দেওয়ার প্রতিশ্রুতি দিয়ে তাঁকে একাধিক বার ধর্ষণ করা হয়েছে। কাটোয়ার বনকাপাশি গ্রামের ঘটনা। অভিযুক্তের নাম আশিস মালাকার। থাকেন বনকাপাশি গ্রামে, যা শোলা গ্রাম নামে পরিচিত। গ্রামের মহিলাদের হাতেকলমে কাজ শিখিয়ে স্বনির্ভর করার জন্য কেন্দ্রীয় সরকারের একটি হস্তশিল্প প্রকল্প রয়েছে। সেই প্রকল্পের দায়িত্বে ছিলেন আশিস। অভিযোগ, ওই প্রকল্পের মাধ্যমে কাজ শিখতে আসা এক মহিলাকে একাধিক বার ধর্ষণ করেছেন তিনি। নির্যাতিতার বেশ কিছু ছবি তুলে, তা দেখিয়ে ব্ল্যাকমেল করা হয়েছে বলেও অভিযোগ। জানা গিয়েছে, রবিবার মহিলার পরিবার বিষয়টি জানতে পারে। পরিবারের সদস্য ও প্রতিবেশীরা আশিসের বাড়িতে চড়াও হয়ে তাঁকে মারধর করেন। মহিলারা জুতো দিয়ে মারেন। খবর পেয়ে কৈচর ফাঁড়ির পুলিশ তাঁকে উদ্ধার করে নিয়ে যায়। নির্যাতিতা মঙ্গলকোট থানায় ধর্ষণের অভিযোগ দায়ের করলে পুলিশ আশিসকে গ্রেফতার করে। সোমবার তাঁকে কাটোয়া মহকুমা আদালতে পেশ করা হয়।
বাড়িতে এসে ভুলিয়ে নাবালিকাকে বাইরে নিয়ে গিয়ে ধর্ষণের অভিযোগে উত্তাল উত্তর ২৪ পরগনার জগদ্দল। ধর্ষণের পর নাবালিকাকে আবার বাড়ির সামনে দিয়ে চলে যায় অভিযুক্ত। নির্যাতিতার অভিযোগ, জঙ্গলে নিয়ে গিয়ে মেয়েটিকে যৌন নির্যাতন করা হয়েছে। এমনকি, এই ঘটনার কথা কাউকে জানালে প্রাণে মেরে ফেলার হুমকিও দেওয়া হয় তাকে। সোমবার এই ঘটনায় অভিযোগ দায়ের করা হয়েছে জগদ্দল থানায়। অভিযোগের প্রেক্ষিতে তদন্ত শুরু করেছে জগদ্দল থানার পুলিশ। পরিবার সূত্রে খবর, নৈহাটি রাউতা বিআরএস এলাকায় ওই নাবালিকার বাড়িতে গিয়ে তার বাবার খোঁজ করেন এক জন। মেয়েটি জানায়, তার বাবা বাড়িতে নেই। এর পর মেয়েটিকে বাড়ি থেকে ডেকে নিয়ে যান ওই ব্যক্তি। তাকে বলা হয় বাবাকে চিনিয়ে দিতে। এর পর অনেক ক্ষণ ছোট্ট মেয়েটির খোঁজ পাওয়া যায়নি। পরে মেয়েটি নিজেই বাড়িতে ফিরে আসে। কিন্তু তাকে দেখে সন্দেহ হয় বাড়ির লোকজনের। জিজ্ঞাসা করলে মেয়েটি সব খুলে বলে বাড়িতে। এর পর পুলিশের দ্বারস্থ হন পরিবারের লোকজন। এই ঘটনাকে কেন্দ্র করে উত্তেজনার সৃষ্টি হয়েছে এলাকায়। যদিও পুলিশ জানিয়েছে অভিযুক্তের খোঁজে তল্লাশি শুরু হয়েছে। পাশাপাশি, নাবালিকার ডাক্তারি পরীক্ষার প্রস্তুতি নেওয়া হচ্ছে। নাবালিকার এক পিসি জানান, বাড়ির কাছে একটি জঙ্গলে নিয়ে গিয়ে তাঁদের মেয়েকে যৌন হেনস্থা করা হয়েছে। তিনি বলেন, ‘‘আমাদের মেয়েকে নির্যাতন করা হয়েছে। বাড়ি এসে এক জন ওর বাবার খোঁজ করে। ও বলে, ‘বাবা বাড়িতে নেই।’ তার পর ওকে বলা হয়, বাইরে গিয়ে বাবাকে চিনিয়ে দিতে। তার সঙ্গে দরকার আছে। কিছু ক্ষণ পর মেয়েটি ফিরে এলে ওর শরীর, মাথার চুলে খড়-ধুলোবালি দেখে সন্দেহ হয় মায়ের। মেয়ে সব খুলে বলে।’’ তিনি অভিযুক্তের দৃষ্টান্তমূলক শাস্তির দাবি করেছেন।
২৫ বছরের এক দলিত মহিলাকে লাগাতার গণধর্ষণের অভিযোগ উঠল বাড়ির পুরোহিত এবং তাঁর সঙ্গীদের বিরুদ্ধে। জানাজানি হলে মহিলার স্বামী-সন্তানকে মেরে ফেলার হুমকি। পরিবারের তরফে থানায় নিখোঁজ ডায়েরি করা হলে মহিলাকে বাড়ির সামনে ফেলে দিয়ে যাওয়ার অভিযোগ অভিযুক্তদের বিরুদ্ধে। ঘটনাটি ঘটেছে রাজস্থানের অজমেঢ়ে। অভিযুক্ত সঞ্জয় শর্মা নির্যাতিতার বাড়িতে পুজোপাঠের কাজ করেন। অভিযোগ, এক দিন বাড়িতে ওই মহিলা একা ছিলেন। সেই সময় পুরোহিত বাড়িতে ঢুকে তাঁকে ধর্ষণ করেন এবং সেই ভিডিয়ো তুলে রাখেন মোবাইলে। পরবর্তীতে ওই ভিডিয়ো ছড়িয়ে দেওয়ার ভয় দেখিয়ে সঞ্জয় মহিলাকে ধর্ষণ করেন। একাধিক বার টাকাও নেন। পুলিশ জানিয়েছে, সম্প্রতি মহিলাকে বাড়ি থেকে অপহরণ করে নিয়ে যান সঞ্জয়। তার পর একটি বাড়িতে আটকে রেখে চলে মহিলার উপর পাশবিক অত্যাচার। জানাজানি হলে মহিলার স্বামী ও সন্তানকে মেরে ফেলারও হুমকি দেন অভিযুক্তরা। এ দিকে মহিলার খোঁজ না পেয়ে পুলিশে নিখোঁজ ডায়েরি করেন স্বামী। সেই খবর পৌঁছয় পুরোহিতের কাছেও। তখন তড়িঘড়ি মহিলাকে বাড়ির কাছে একটি থানার সামনে ফেলে যাওয়া হয়। মহিলাকে উদ্ধার করে হাসপাতালে নিয়ে যাওয়া হয়েছে। অজমেঢ়ের ডিএসপি (দক্ষিণ) ছবি শর্মা জানিয়েছেন, ওই মহিলাকে ঘুমের ওষুধ জাতীয় কিছু খাইয়ে বার বার ধর্ষণ করা হত। মহিলার শারীরিক অবস্থা এতটাই খারাপ হয়ে যায় যে তিনি এখনও বলতে পারছেন না, ঠিক কত জন তাঁর উপর অত্যাচার চালিয়েছে। পুলিশ অভিযুক্ত সঞ্জয় এবং তাঁর বন্ধুদের খোঁজে তল্লাশি শুরু করেছে। নির্যাতিতা মহিলা আপাতত বিপন্মুক্ত।
গত শনিবার শ্রীহট্ট এলাকার একটি ঝিল থেকে উদ্ধার করা হয় এক কিশোরীর দেহ। পরিবারের অভিযোগ, তাকে ধর্ষণ করে খুন করা হয়েছে। দশমীর রাত থেকে নিখোঁজ ছিল সপ্তম শ্রেণির ওই ছাত্রী। এই ঘটনাকে কেন্দ্র করে তোলপাড় শুরু হয়েছে এলাকায়। রবিবার কংগ্রেসের একটি প্রতিনিধি দল মৃতার বাড়িতে গিয়ে এলাকাবাসীর বিক্ষোভের মুখে পড়ে। ফিরে যায় তারা। দুপুরে বিজেপি এবং সিপিএমের প্রতিনিধি দল গেল ওই বাড়িতে। বিজেপি নেত্রী প্রিয়ঙ্কা টিবরেওয়ালের দাবি, এমন ঘটনায় দোষীদের দ্রুত শাস্তি দিতে হবে। তাঁদের অভিযোগ, পুলিশ তাদের ভূমিকা পালন করেনি। অন্য দিকে, গ্রামবাসীদের দাবি মেনে শনিবার সন্ধ্যার পর পুলিশ-কুকুর নিয়ে এসে তল্লাশি শুরু হয়। পুকুরে জালও ফেলা হয়। পরিবার ও পুলিশ সূত্রে খবর, ওই নাবালিকা যে দিন নিখোঁজ হয়, তার সঙ্গে একটি  সাইকেল ছিল। ওই সাইকেলটি খুঁজছে পুলিশ। পাশাপাশি তদন্তে সুত্র খুঁজতেও চেষ্টা চালানো হয়। এ নিয়ে হুগলির গ্রামীণ পুলিশ সুপার আমনদীপ জানিয়েছেন ময়নাতদন্তের রিপোর্ট আসার পর জানা যাবে মৃত্যুর কারণ। তবে পুরো ঘটনাটি গুরুত্ব দিয়ে দেখা হচ্ছে। কেউ দোষী হলে তার বিরুদ্ধে কঠোর ব্যবস্থা নেওয়া হবে। দোষীদের শাস্তির দাবিতে বিরোধী রাজনৈতিক দলগুলি জাঙ্গিপাড়ায় প্রতিনিধি দল পাঠিয়েছে। সকাল ১০টা নাগাদ জেলা কংগ্রেসের একটি দল কৃষ্ণপুর গ্রামে পৌঁছয়। উদ্দেশ্য ছিল নাবালিকার পরিবারের সঙ্গে কথা বলা। কিন্তু গ্রামবাসীদের বাধার মুখে পড়তে হয় কংগ্রেস প্রতিনিধি দলকে। রীতিমতো তাড়া করে গ্রামছাড়া করা হয় তাদের। প্রতিনিধি দলের সদস্য তথা উত্তরপাড়া পুরসভার কংগ্রেস কাউন্সিলর কামাখ্যানারায়ণ সিংহ বলেন, ‘‘আমরা নাবালিকার পরিবারের পাশে থাকতে চেয়েছি। কিন্তু গ্রামবাসীরা ভুল বুঝে আমাদের ঢুকতে দেয়নি।’’ এদিকে বিজেপি নেত্রী প্রিয়ঙ্কারা অভিযোগ করছেন, পুলিশ তাঁদের ওই নাবালিকার বাড়িতে যতে বাধা দিচ্ছে। কিন্তু নিজেদের ভূমিকা পালন করেনি পুলিশ। তাঁর কথায়, ‘‘মুখ্যমন্ত্রীর নির্দেশ মেনে পুলিশ কাজ করছে। মুখ্যমন্ত্রী বলেন ধর্ষণ হয়নি। সবই সাজানো ঘটনা। এখানে পুলিশের ভূমিকাও তাই।’’ প্রিয়াঙ্কার সঙ্গে ছিলেন পুরশুড়ার বিধায়ক বিমান ঘোষ ও জেলা বিজেপি নেতৃত্ব। প্রথমে তাঁরা জাঙ্গিপাড়া থানায় যায়। সেখানে তদন্তের গতিপ্রকৃতি নিয়ে পুলিশের সঙ্গে কথা বলেন। এর পর নাবালিকার গ্রামে গিয়ে পরিবারের সঙ্গে কথা বলেন। প্রিয়ঙ্কা বলেন, ‘‘পুলিশের কাজ পরিস্থিতি সামাল দেওয়া নয়। কোনও অভিযোগ এলে তার তদন্ত করা। দশমীর পরে ক’টা দিন কেটে গেল, এখনও পুলিশ বলতে পারল না ধর্ষণ হয়েছে না হয়নি! এখন অপহরণের মামলা দায়ের হয়েছে বলে জানাচ্ছে পুলিশ।’’ আইনজীবী প্রিয়ঙ্কা আরও বলেন, ‘‘এটা নিছক অপহরণের মামলা নয়। যৌন হেনস্থা এবং খুনের ধারাতেও মামলা করতে হবে। তাই আমরা চাই নির্যাতিতার পরিবারের কাছে পৌঁছতে। তাঁদের বলতে চাই, আমরা পাশে আছি। আমরা মামলটা লড়ব। কিন্তু পুলিশ বলছে যেতে দেব না! কী লুকানোর চেষ্টা হচ্ছে?’’ প্রিয়ঙ্কার দাবি, তিনি নিছক রাজনৈতিক দলের প্রতিনিধি হয়ে আসেননি। এসেছেন আইনজীবী হিসাবে নির্যাতিতার পরিবারের পাশে দাঁড়াতে। অন্য দিকে, হুগলি জেলা সিপিআইএম সম্পাদক দেবব্রত ঘোষের নেতৃত্বে মহিলা সমিতির একটি প্রতিনিধি দল নাবালিকার বাড়িতে গিয়ে পরিবারের সদস্যদের সঙ্গে কথা বলেন। পরে জাঙ্গিপাড়া থানায় যান তাঁরা। পুলিশের সঙ্গে কথা বলে ঘটনার সঠিক তদন্ত দাবি জানিয়েছেন সিপিএম নেতারা। মৃত নাবালিকার জেঠু জানান, পুলিশের উপর তাঁদের আস্থা আছে। তাঁর কথায়, ‘‘এই ঘটনায় আমরা কোনও রাজনীতি চাই না।’’ জাঙ্গিপাড়ার বিধায়ক তথা রাজ্যের পরিবহণ মন্ত্রী স্নেহাশিষ চক্রবর্তীর প্রতিক্রিয়া, ‘‘বিরোধী দল প্রতিবাদ জানাতেই পারে। কিন্তু এই রকম একটি দুঃখজনক ঘটনা নিয়ে রাজনীতি করা ঠিক নয়। আমরাও দলগত ভাবে পুলিশকে বলেছি ঘটনার তদন্ত করে দোষীদের ধরতে। যে ভাবে নাবালিকার মৃত্যু হয়েছে তাতে পরিবার এবং গ্রামের মানুষের আবেগ থাকাটাই স্বাভাবিক। আমার বিশ্বাস, পুলিশ দ্রুত অপরাধীকে চিহ্নিত করে গ্রেফতার করতে পারবে।’’
"জলাশয় থেকে নাবালিকার দেহ উদ্ধারের ঘটনা ঘিরে রবিবারও উত্তেজনা অব্যাহত হুগলির জাঙ্গিপাড়ার শ্রীহট্ট এলাকায়। শনিবার শ্রীহট্ট এলাকার একটি ঝিল থেকে উদ্ধার করা হয় ওই কিশোরীর দেহ। কিশোরীর পরিবারের অভিযোগ, তাকে ধর্ষণ করে খুন করা হয়েছে। দশমীর রাত থেকে নিখোঁজ ছিল সপ্তম শ্রেণির ওই ছাত্রী। রবিবার এলাকায় যায় কংগ্রেসের একটি প্রতিনিধি দল। ওই দলটিকে গ্রামে ঢুকতে বাধা দেওয়া হয়। কংগ্রেস নেতাদের তাড়া করেন গ্রামবাসীদের একাংশ। কিছু পরে শ্রীহট্ট গ্রামে যায় বিজেপির প্রতিনিধি দলও। রবিবার সকালে শ্রীহট্ট গ্রামে যান হুগলি জেলা কংগ্রেসের ১২ জনের একটি প্রতিনিধি দল। তাঁদের দেখামাত্র ক্ষোভে ফুঁসে ওঠেন গ্রামবাসীদের একাংশ। তাঁরা ওই প্রতিনিধি দলটিকে তাড়া করেন। ক্ষোভের মুখে পড়ে গ্রামে ঢুকতে পারেননি কংগ্রেসের ওই প্রতিনিধি দলের সদস্যরা। বিক্ষোভকারীদের দাবি, তাঁরা এই মৃত্যু নিয়ে রাজনীতি চান না। বিক্ষোভকারীদের মধ্যে এক জন বলেন, ‘‘ঘটনার সময় কাউকে পাশে পাওয়া যায়নি। এখন ওরা লাশের রাজনীতি করতে এসেছে।’’ বিজলী টুডু নামে ওই গ্রামের এক মহিলা বলেন, ‘‘এখানে রাজনীতি করা যাবে না। আমরা বিচার চাই। কোনও পার্টি এখানে এলে হবে না। যে আসবে তাকে মেরে থেঁতো করে দেব। আজ লক্ষ্মীপুজো। অথচ ঘরের লক্ষ্মী চলে গিয়েছে। গ্রামের মহিলারা ক্ষেপে গিয়েছে।’’ নাবালিকার জেঠু বলেন, ‘‘কোনও রাজনৈতিক দলকে আমরা গ্রামে ঢুকতে দিচ্ছি না। যখন মেয়েটি হারিয়ে গিয়েছিল তখন কোনও দল আমাদের পাশে দাঁড়ায়নি। এখন ওদের আসার প্রয়োজন নেই। প্রশাসন যা করার করছে।’’ 
                                ড্রোন দিয়ে চালানো হয় তল্লাশি।
                                — নিজস্ব চিত্র।
                             শেষ পর্যন্ত পুলিশি প্রহরায় গ্রাম ছাড়েন কংগ্রেসের প্রতিনিধি দলের সদস্যরা। প্রতিনিধি দলে থাকা উত্তরপাড়ার কংগ্রেস কাউন্সিলর কামাখ্যা সিংহ বলেন, ‘‘ওদের জন্য আমরা এসেছিলাম। কিন্তু মানুষকে আমরা বোঝাতে পারিনি।’’ জাঙ্গিপাড়ার বিধায়ক স্নেহাশিস চক্রবর্তী বলেন, ‘‘পুলিশ-প্রশাসনকে বলা হয়েছে দ্রুত তদন্ত করে দোষীদের খুঁজে বার করতে হবে। আইনত চরমতম শাস্তির ব্যবস্থা করতে হবে। বিরোধী দল আসতেই পারে। কিন্তু অযথা মৃত্যু নিয়ে রাজনীতি করা ঠিক নয়। বিরোধী দল একটা মিথ্যার রাজনীতি করবে সেটা গ্রামবাসীরা মানবেন কেন? কারা গ্রামবাসীদের সঙ্গে পাশে আছেন তা তাঁরা বুঝতে পেরেছেন বলেও হয়তো বাধা দিয়েছেন।’’ নাবালিকার পরিবারের দাবি, সে নিখোঁজ হওয়ার সময় তার কাছে একটি সাইকেল ছিল। এই প্রতিবেদন লেখা পর্যন্ত সেই সাইকেলটির খোঁজ পাওয়া যায়নি। রবিবার সেই সাইকেলের খোঁজ করা হয় গ্রামের বিভিন্ন জলাশয়ে বিপর্যয় মোকাবিলা দফতরের কর্মীদের নামিয়ে। পাশাপাশি, ড্রোনের সাহায্য এলাকার বিভিন্ন জায়গায় তল্লাশি চালায় পুলিশ। গ্রামবাসীদের দাবি মেনে শনিবার সন্ধ্যার পর পুলিশ-কুকুর দিয়েও তল্লাশি চালানো হয় এলাকায়। জাল ফেলা হয় পুকুরেও। নাবালিকার সাইকেলটি খুঁজে পাওয়া গেলে তদন্তে আরও গতি আসবে বলে মনে করছে পুলিশ। হুগলি গ্রামীণের পুলিশ সুপার আমনদীপ জানিয়েছেন, ময়নাতদন্তের রিপোর্ট আসার পর জানা যাবে মৃত্যুর কারণ। বিষয়টি গুরুত্ব দিয়ে দেখা হচ্ছে বলেও জানিয়েছেন তিনি।"
নাবালিকাকে ধর্ষণের অভিযোগে ঝাঁসির সরকারি পলিটেকনিক কলেজের আট ছাত্রকে আমৃত্যু কারাবাসের সাজার নির্দেশ দিল বিশেষ আদালত। ২০২০ সালে এক নাবালিকাকে ধর্ষণের অভিযোগ উঠেছিল। সেই ঘটনাতেই সোমবার সাজা ঘোষণা করল বিশেষ পকসো আদালত।  আমৃত্যু কারাবাসের সাজার পাশাপাশি দোষীদের থেকে মোট ৩০ হাজার টাকা করে জরিমানার নির্দেশ দিয়েছে আদালত। তার অর্ধেক পরিমাণ নির্যাতিতাকে দেওয়া হবে। এই বর্বরোচিত অপরাধে আট অভিযুক্ত যুবককেই দোষী সাব্যস্ত করা হয়েছে। এ কথা জানিয়েছেন সরকারি কৌঁসুলি বিজয়কুমার কুশওয়াহা।  এই ঘটনায় মূল অভিযুক্ত রোহিত সাইনিকে দোষী সাব্যস্ত করা হয়েছে। বাকি সাত জন হল ভরত কুমার, সঞ্জয় কুশওয়াহা, ধর্মেন্দ্র সেন, মনু পারিয়া, ময়াঙ্ক শিবহারে, শৈলেন্দ্র নাথ পাঠক ও বিপিন তিওয়ারি। বিশেষ বিচারপতি নীতেন্দ্রকুমার সিংহের আদালতে বিচারপ্রক্রিয়া শেষ হয়েছে।    করোনা অতিমারির সময় ২০২০ সালের ১১ অক্টোবর বন্ধুর সঙ্গে টিউশন পড়তে যাচ্ছিল নাবালিকা। সে সময় তাদের জোর করে টেনে হস্টেলের মধ্যে নিয়ে যায় দোষীরা। নির্যাতিতাকে ধর্ষণ করা হয়। তার বন্ধুকে মারধর করা হয়। ঘটনার সময় হস্টেলের পাশ দিয়ে যাচ্ছিলেন সাব ইনস্পেক্টর বিক্রান্ত সিংহ। মেয়েটির চিৎকার শুনে অকুস্থলে গিয়ে তাকে উদ্ধার করেন ওই পুলিশকর্মী। এ ঘটনা প্রকাশ্যে আসতেই শোরগোল পড়ে যায়। দ্রুত মামলা রুজু করে অভিযুক্তদের পাকড়াও করা হয়। গ্রেফতারের পর অভিযুক্তদের জেলে পাঠানো হয়েছিল। তাদের জামিনের আর্জি খারিজ হয়ে যায়। মূল অভিযুক্ত রোহিতের সঙ্গে নাবালিকার ডিএনএ নমুনা মিলেছে বলে পুলিশ সূত্রে জানা গিয়েছে।
প্রাতঃকৃত্য করতে বাড়ি বাইরে গিয়ে ঘরে ফেরেনি কিশোরী। মেয়ের খোঁজ করতে গিয়ে বাড়ির অদূরে একটি ক্ষেতের মধ্যে মিলল তার নগ্ন দেহ। কিশোরীর পরিবারের অভিযোগ, তাদের মেয়েকে ধর্ষণ করে খুন করা হয়েছে। সোমবার উত্তরপ্রদেশের অওরইয়া জেলায় এই ঘটনায় পরিবারের অভিযোগের ভিত্তিতে তদন্তে নেমেছে দিবিয়াপুর থানার পুলিশ। যদিও এই ঘটনাকে কেন্দ্র করে উত্তরপ্রদেশের বিজেপি সরকারের বিরুদ্ধে সুর চড়িয়েছে বিরোধী দলগুলি। কংগ্রেসের দাবি, যোগী আদিত্যনাথ সরকারের উত্তরপ্রদেশে ‘জঙ্গলরাজ’ চলছে, দেহ তড়িঘড়ি সরিয়েছে পুলিশ। এই ঘটনার সঙ্গে হাথরাস-কাণ্ডেরও ছায়া দেখছেন কেউ কেউ। পুলিশের কাছে মেয়েটির পরিবারের দাবি, সাতসকালে বাড়ির অদূরে একটি ক্ষেতে প্রাতঃকৃত্য করতে গিয়েছিল ১৭ বছরের ওই কিশোরী। তবে দীর্ঘ ক্ষণ পেরিয়ে গেলেও ঘরে না ফেরায় মেয়ের খোঁজে এলাকায় তল্লাশি শুরু করে তারা। খোঁজাখুঁজির পর বাড়ির কাছে একটি বাজরার ক্ষেতের মধ্যে ওই কিশোরীর বিবস্ত্র দেহ উদ্ধার হয়। অওরইয়া জেলা প্রশাসন জানিয়েছে, পরিবারের অভিযোগের ভিত্তিতে এই ঘটনায় তদন্তে নেমেছে ১০ জনের পুলিশের একটি দল-সহ বিশেষ অপারেশনস গ্রুপ। ঘটনাস্থলে গিয়েছেন অওরইয়া জেলার পুলিশ সুপার চারু নিগম-সহ ফরেন্সিক বিশেষজ্ঞরা। পুলিশি তৎপরতা সত্ত্বেও গোটা ঘটনা ঘিরে উত্তরপ্রদেশের মহিলাদের বিরুদ্ধে অপরাধের ‘রমরমা’ নিয়ে সরব হয়েছে কংগ্রেস। টুইটারে একটি ভিডিয়ো পোস্ট করে তাদের দাবি, কিশোরীর দেহটি তড়িঘড়ি সরিয়ে নিয়ে যায় পুলিশ। ভিডিয়োর সঙ্গে হিন্দিতে লেখা কংগ্রেসের টুইট, ‘‘অওরইয়ার একটি ক্ষেত থেকে ১৭ বছরের মেয়ের দেহ পাওয়া গিয়েছে। পুলিশ এসে ওই দেহটি নিয়ে তড়িঘড়ি সরাতে শুরু করে। হতদরিত্র ওই পরিবারের লোকজন তার পিছনে ছুটছে। মহিলাদের বিরুদ্ধে অপরাধে এক নম্বরে রয়েছে উত্তরপ্রদেশ। তবে তা সত্ত্বেও কেউ একে ‘জঙ্গলরাজ’ বলবে না।’’ পুলিশের বিরুদ্ধে কংগ্রেসের এই অভিযোগ নস্যাৎ করেছে অওরইয়া জেলা প্রশাসন। এসপি নিগমের দাবি, ওই কিশোরীর দেহ উদ্ধারের পর যাবতীয় আইনি আনুষ্ঠানিকতা পালন করেছে পুলিশ। সেই সঙ্গে ওই পরিবারকেও আশ্বস্ত করেছে। পাশাপাশি, দেহের ময়নাতদন্তের গোটা প্রক্রিয়া ভিডিয়োগ্রাফি করা হবে বলেও জানিয়েছেন তিনি।
নিম্ন আদালতের পরে ইলাহাবাদ হাই কোর্টেও ধাক্কা খেল যোগী আদিত্যনাথের সরকার। প্রাক্তন বিজেপি সাংসদ স্বামী চিন্ময়ানন্দের বিরুদ্ধে চলা ধর্ষণ মামলা প্রত্যাহার করতে চেয়ে যোগী সরকারের আর্জি খারিজ করে দিয়েছে হাই কোর্ট। হরিদ্বারের আশ্রমে এক ছাত্রীকে বন্দি করে রেখে দিনের পর দিন ধর্ষণ করার অভিযোগ উঠেছিল চিন্ময়ানন্দের বিরুদ্ধে। সেই মামলাটি প্রত্যাহার করতে চেয়ে সক্রিয় হয় যোগী সরকার। কিন্তু শাহজহানপুরের নিম্ন আদালত সরকারের আর্জি খারিজ করে দেয়। গত সপ্তাহের শেষ দিকে মামলাটি হাই কোর্টে উঠলে সেখানেও নিম্ন আদালতের রায়ই বহাল রাখা হয়েছে। আদালত জানিয়েছে, আইনের চোখে সবাই সমান। ২০১৯ সালে প্রাক্তন কেন্দ্রীয় স্বরাষ্ট্র প্রতিমন্ত্রী তথা প্রাক্তন বিজেপি সাংসদ চিন্ময়ানন্দের বিরুদ্ধে অভিযোগ ওঠে, তিনি হরিদ্বারের আশ্রমে আইন পড়ুয়া এক ছাত্রীকে দিনের পর দিন বন্দি করে রেখে ‘সেবা’র নামে ধর্ষণ করেছেন। বারবার নির্যাতিতা হয়ে সেই পড়ুয়া নিজেই গোটা ঘটনা ক্যামেরাবন্দি করে। সেই সংক্রান্ত ভিডিয়ো ছড়িয়ে পড়ার পরে তীব্র সমালোচনার মুখে অস্বস্তি এড়াতে তাঁকে বহিষ্কার করে বিজেপি। কয়েক মাস আগে সেই মামলাটি প্রত্যাহার করে নিতে সক্রিয় হয় যোগী আদিত্যনাথ সরকার। কিন্তু শাহজহানপুরের নিম্ন আদালত সরকারের আর্জি খারিজ করে দেয়। এর পরে হাই কোর্টে যায় সরকার। হাই কোর্ট রাজ্যের মামলা প্রত্যাহারের আর্জি খারিজ করে দিলেও৩০ অক্টোবর অবধি চিন্ময়ানন্দের বিরুদ্ধে কোনও কড়া ব্যবস্থা নিতে বারণ করেছে। ধর্ষণে অভিযুক্ত বিজেপি নেতাকে আত্মসমর্পণ করে জামিনের আবেদন জানাতে বলেছে আদালত।
১৪ বছরের নাবালিকাকে ধর্ষণ করার অপরাধে ২০ বছরের জন্য কারাবাসে পাঠাল উত্তরপ্রদেশের মুজফ্ফরনগরের একটি আদালত। সাজাপ্রাপ্ত ব্যক্তির নাম সুরজ প্রকাশ। একই সঙ্গে বিশেষ পস্কো আদালতের বিচারক বাবুরাম সাজাপ্রাপ্ত ওই ব্যক্তি সুরজ প্রকাশের কাছ থেকে ২৭,০০০ টাকা জরিমানা হিসাবে আদায় করার নির্দেশ দিয়েছেন। আদালতে সরকারি কৌঁসুলি রাজীব শর্মা জানান, ধর্ষণের ঘটনাটি ঘটে ২০১৮ সালের ৭ মে। ধর্ষিত নাবালিকা তখন অষ্টম শ্রেণির ছাত্র। সে যখন স্কুলে যাচ্ছিল, তখন ওই ব্যক্তি তাকে অপহরণ করে এক নির্জন স্থানে নিয়ে গিয়ে ধর্ষণ করে।
রায় স্বাগত জানালেও আগামীর চলার পথটা এখনও কঠিন। অনেকটা এ ভাবেই বৈবাহিক ধর্ষণ প্রসঙ্গে সর্বোচ্চ আদালতের দৃষ্টিভঙ্গিটি দেখছেন অনেকে। তবে এই রায়ের গুরুত্ব মুক্তকণ্ঠে স্বীকার করছেন প্রবীণ বিচারপতি থেকে সমাজকর্মী সকলেই। সুপ্রিম কোর্টের প্রাক্তন বিচারপতি অশোক গঙ্গোপাধ্যায় যেমন স্পষ্ট বলছেন,  ‘‘নারীর ব্যক্তিসত্তা উদযাপনের ইতিহাসে এ এক যুগান্তকারী পদক্ষেপ।’’ তবে তাঁর মতে, ‘‘গ্রামেগঞ্জে মেয়েদের লড়াইয়ের রাস্তা তো কঠিন। মেয়েদের অর্থনৈতিক স্বাধীনতা বা আর্থিক সবলতা ছাড়া এই আইনের সুফল পাওয়া মুশকিল।’’  কাঠুয়ার ধর্ষিতা শিশুর জন্য ন্যায় বিচার ছিনিয়ে এনেছিলেন জম্মু-কাশ্মীর হাইকোর্টের আইনজীবী দীপিকা সিংহ রাজাওয়াত। তাঁর কথায়, ‘‘এ ভাবেই নারী ও মানবাধিকারের জন্য আইন তৈরি হয়।’’ ফোর্বস তালিকাভুক্ত আইনজীবী কলকাতার রামিয়া হরিহরণের মতেও,  ‘‘বৈবাহিক ধর্ষণের বিরুদ্ধে নিঃশর্ত ভাবে আইন হওয়া উচিত।’’ আমেরিকায় গর্ভপাতের অধিকার বিপন্ন হওয়ার সমসময়েই ভারতে যেন উলটপুরাণ ঘটছে। সব মেয়ের গর্ভপাতের অধিকার রক্ষার সূত্রেই বৈবাহিক ধর্ষণের অপরাধ মেনে নেওয়ার কথা বলেছে সর্বোচ্চ আদালত। অথচ, ভারতে ধর্ষণ আইনে বৈবাহিক ধর্ষণকে ধর্ষণ বলা হয় না। সুপ্রিম কোর্টের রায় এবং বৈবাহিক ধর্ষণ প্রসঙ্গে মন্তব্যে সেই ‘লজ্জা’ কাটবে বলে মনে করছেন নারী অধিকার রক্ষা কর্মী অনন্যা চক্রবর্তী। তাঁর কথায়, ‘‘এ দেশে সংসদে বৈবাহিক ধর্ষণকে আইনের আওতায় আনার চেষ্টা ভেস্তে গেলেও সুপ্রিম কোর্টের রায় প্রায় আইনের সমান। এই রায় হাতিয়ার করে এর পরে বৈবাহিক ধর্ষণের শিকার অনেকে পুলিশের কাছে যাবেন। পুলিশ কিছু না-করলে আদালতে রিট আবেদন জমা দিতে পারবেন।’’ রাজ্য পুলিশের অবসরপ্রাপ্ত আইজি পঙ্কজ দত্তও বলছেন, ‘‘পুলিশকে এমন অভিযোগে এ বার সাড়া দিতে হবে।’’ তবে কারও কারও আশঙ্কা, ভবিষ্যতে এই আইনটিরও অপব্যবহার হতে পারে। আপাতত বৈবাহিক ধর্ষণ নিয়ে আইন তৈরিই বেশি গুরুত্বপূর্ণ বলে মনে করেন অম্বেডকর বিশ্ববিদ্যালয়ের সমাজতত্ত্বের শিক্ষিকা রুক্মিনী সেন। তাঁর কথায়, ‘‘বিচারপতি বর্মার কমিশনও তো ২০১৩-য় বৈবাহিক ধর্ষণকে অপরাধ হিসেবে দেখার সুপারিশ করেছিল। এর পরেও  গত মে মাসে দিল্লি হাইকোর্টের এক বিচারপতিই এ সব আইন হলে বিয়ের পবিত্রতা ধাক্কা খাবে বলেন। বিশাখা রায়ের কর্মক্ষেত্রে মেয়েদের যৌন হেনস্থা নিয়ে আইন হতে ১৬ বছর বাদে লেগেছিল। কিছুই সহজে হয় না!’’
দেশের সব নারীই নিরাপদে গর্ভপাত করাতে পারবেন। বৃহস্পতিবার এমনই যুগান্তকারী রায় দিল সুপ্রিম কোর্ট। গর্ভপাতের ক্ষেত্রে বিবাহিত ও অবিবাহিত মহিলার ফারাক করা অসাংবিধানিক বলেও উল্লেখ করেছে দেশের শীর্ষ আদালত।   ২০ থেকে ২৪ সপ্তাহের মধ্যে অবিবাহিত মহিলারাও গর্ভপাত করাতে পারবেন। বৃহস্পতিবার এমনই রায় দিয়েছে শীর্ষ আদালত। এ ক্ষেত্রে ২০২১ সালের ‘মেডিক্যাল টার্মিনেশন অফ প্রেগন্যান্সি আইন’ সংশোধনের প্রসঙ্গ উত্থাপন করে আদালত। অবিবাহিত মহিলারা অন্তঃসত্ত্বা হলে, গর্ভপাত করাতে পারবেন কি না, এ নিয়ে প্রশ্ন ছিল। সে নিয়ে বৃহস্পতিবার যুগান্তকারী রায় দিল আদালত।    SC holds that all women are entitled to safe&legal abortionSC says,marital status of a woman can't be ground to deprive her right to abort unwanted pregnancy. Single&unmarried women have right to abort under Medical Termination of Pregnancy Act &rules till 24 weeks of pregnancy pic.twitter.com/jrQcQWTTbT অন্য দিকে, ‘বৈবাহিক ধর্ষণ’ নিয়েও গুরুত্বপূর্ণ পর্যবেক্ষণ করেছে সুপ্রিম কোর্ট। গর্ভপাতের ক্ষেত্রে ‘বৈবাহিক ধর্ষণ’ও ‘ধর্ষণ’ বলে মন্তব্য করেছে আদালত। এই প্রসঙ্গে বিচারপতি চন্দ্রচূড়  বলেন, বিবাহিত মহিলারও যৌন হেনস্থা বা ধর্ষণের শিকার হতে পারেন। বিনা সম্মতিতে স্বামীর আচরণে এক জন মহিলা অন্তঃসত্ত্বা হতে পারেন। প্রসঙ্গত, এ দেশে ‘বৈবাহিক ধর্ষণ’কে আইনি অপরাধ হিসাবে গণ্য করা হয় না। সেই নিরিখে শীর্ষ আদালতের এ হেন পর্যবেক্ষণ উল্লেখযোগ্য।
মত্ত অবস্থায় ফ্ল্যাটে ঢুকে এক বিমানসেবিকাকে ধর্ষণ করার অভিযোগে গ্রেফতার এক রাজনৈতিক দলের নেতা। জানা গিয়েছে, ওই ব্যক্তিকে ফ্ল্যাটেই তালা বন্ধ করে রেখেছিলেন নিগৃহীতা। তার পর পুলিশকে ফোন করে ঘটনার কথা জানান। ঘটনাটি ঘটেছে দক্ষিণ দিল্লির মেহরউলি এলাকায়। অভিযুক্ত যুবক হরজিৎ যাদব একটি রাজনৈতিক দলের ব্লক সভাপতি বলে জানা গিয়েছে। নিগৃহীতা পুলিশকে জানিয়েছেন, তাঁর সঙ্গে হরজিতের পরিচয় দেড় মাস আগে। রবিবার রাতে মত্ত অবস্থায় হরজিৎ ফ্ল্যাটে আসেন এবং জবরদস্তি তাঁকে ধর্ষণ করেন। নিগৃহীতা হরজিৎকে ফ্ল্যাটেই তালাবন্ধ করে রেখে ১১২ ডায়াল করে পুলিশকে গোটা ঘটনা জানান। কিছু ক্ষণের মধ্যেই পুলিশ এসে হরজিৎকে গ্রেফতার করে নিয়ে যায়। দিল্লি পুলিশের ডেপুটি কমিশনার (দক্ষিণ) চন্দন চৌধরি জানান, রবিবার মেহরউলি থানায় একটি ধর্ষণের অভিযোগ নথিভুক্ত হয়েছে। পুলিশ সঙ্গে সঙ্গে ব্যবস্থা নিয়েছে। অভিযুক্ত ব্যক্তিকে গ্রেফতার করে আদালতে তোলা হলে তাঁকে জেল হেফাজতে পাঠানো হয়েছে।
 ১২ বছরের এক বালককে ধর্ষণের অভিযোগ উঠল চার জনের বিরুদ্ধে। ঘটনাটি ঘটেছে রাজধানী দিল্লিতে। ধর্ষণের পর ওই বালককে লাঠি দিয়ে বেধড়ক মারধর করে সংজ্ঞাহীন অবস্থায় ফেলে চলে যান অভিযুক্তরা। দিল্লি মহিলা কমিশনের প্রধান স্বাতী মালিওয়াল টুইট করে ঘটনাটি জানিয়েছেন। বিষয়টি মহিলা কমিশন খতিয়ে দেখছে বলেও জানিয়েছেন তিনি। দিল্লি পুলিশে এই মর্মে এফআইআরও দায়ের হয়েছে। दिल्ली में लड़की तो क्या लड़के भी सुरक्षित नहीं हैं। एक 12 साल के लड़के के साथ 4 लोगों ने बुरी तरह से रेप किया और डंडों से पीटकर अधमरी हालत में छोड़कर चले गए। हमारी टीम ने मामले में FIR दर्ज करवाई। 1 आरोपी गिरफ़्तार, 3 अब भी फ़रार, दिल्ली पुलिस को नोटिस जारी कर रही हूँ। pic.twitter.com/tXrqK7xkwm স্বাতী টুইটে লিখেছেন, দিল্লিতে শুধু মেয়েরাই নয়, ছেলেরাও নিরাপদ নয়। একটি ১২ বছরের বালককে ধর্ষণ করেছে চার জনে মিলে। তার পর লাঠি দিয়ে মারতে মারতে তাকে আধমরা অবস্থায় রাস্তায় ফেলে দিয়ে চলে গিয়েছে। #Delhi: दिल्ली महिला आयोग की अध्यक्ष @SwatiJaiHind ने दिल्ली पुलिस को नोटिस जारी किया। आरोप है कि 12 साल के लड़के के साथ 4 लोगों ने सेक्सुअल असाॅल्ट किया और डंडों से पीटकर अधमरी हालत में छोड़कर चले गए। Reports @VishalNBT pic.twitter.com/IblDnqUOYB এখনও পর্যন্ত ঘটনায় জড়িত সন্দেহে এক জনকে গ্রেফতার করেছে পুলিশ। তাঁকে জিজ্ঞাসাবাদ করে বাকি তিন জনের সন্ধান মিলবে বলে মনে করা হচ্ছে। ঘটনায় দিল্লি পুলিশকে নোটিস পাঠিয়েছে দিল্লি মহিলা কমিশন।
শিশুকন্যা বা মহিলাকে ধর্ষণ, গণধর্ষণ বা যৌন নির্যাতনের মতো যাবতীয় অপরাধে অভিযুক্তদের আগাম জামিন দেওয়া হবে না। এই মর্মে উত্তরপ্রদেশ বিধানসভায় একটি বিল পাশ করেছে যোগী আদিত্যনাথের সরকার। সরকারের দাবি, এ ধরনের সমস্ত যৌন-অপরাধে অভিযুক্তদের রেয়াত করবে না প্রশাসন। উত্তরপ্রদেশের মুখ্যমন্ত্রী যোগী আদিত্যনাথের উদ্যোগে বৃহস্পতিবার সে রাজ্যের বিধানসভায় ফৌজদারি কার্যবিধি (সংশোধনী) বিল পেশ করা হয়। এই বিলটি পাশ হওয়ার পর তা আইনে পরিণত হলে ফৌজদারি বা নির্দিষ্ট করে পকসো (প্রোটেকশন অফ চিলড্রেন ফ্রম সেক্সুয়াল অফেন্সেস) আইনে নির্দিষ্ট বদল আনা সম্ভব হবে। এর জেরে যৌন-অপরাধে অভিযুক্তরা আগাম জামিনের সুবিধা পাবেন না। উত্তরপ্রদেশ প্রশাসন জানিয়েছে, বিলটি আইনে পরিণত হলে ফৌজদারি কার্যবিধির ৪৩৮ ধারায় বদল করা যাবে। বদল হবে পকসো আইনের ধারায়ও। ফলে অভিযুক্তের বিরুদ্ধে ওই ধারায় মামলা রুজু করা হলেও আগাম জামিনের মতো আইনি সুরক্ষা পাবেন না তিনি। জাতীয় মহিলা কমিশনের গত বছরের পরিসংখ্যান অনুযায়ী, দেশ জুড়ে ৩১,০০০ মহিলার বিরুদ্ধে অপরাধের অভিযোগ উঠেছে। তার মধ্যে শুধুমাত্র উত্তরপ্রদেশ থেকেই অর্ধেকের মতো অভিযোগ এসেছে। যদিও যোগী আদিত্যনাথ প্রশাসনের দাবি, রাজ্যের শিশুকন্যা এবং মহিলাদের বিরুদ্ধে অপরাধের ক্ষেত্রে একেবারেই নমনীয় মনোভাব দেখাবে না উত্তরপ্রদেশ সরকার। ওই বিলটিতে বলা হয়েছে, ‘শিশুকন্যা এবং মহিলাদের সঙ্গে অপরাধে অভিযুক্তদের বিরুদ্ধে একেবারেই সহনশীলতা দেখাবে না সরকার। যৌন-অপরাধের ক্ষেত্রে দ্রুত প্রমাণ সংগ্রহ করতে, তা নষ্ট করা বা তার সম্ভাবনা রোধ করতে এই বিল আনা হয়েছে। এ ধরনের অপরাধের নির্যাতিতা ও সাক্ষীকে যাতে ভয় দেখিয়ে বা জোরজবরদস্তি করে অভিযুক্ত প্রভাবিত না করতে পারেন, তাতেও নজর রাখা হয়েছে। সে জন্য ১৯৭৩ সালের ফৌজদারি কার্যবিধির ৪৩৮ ধারাটি সংশোধন করার সিদ্ধান্ত গ্রহণ করেছে (উত্তরপ্রদেশ) সরকার।’ যোগী সরকারের আরও দাবি, এ ধরনের অপরাধের ক্ষেত্রে মাইলফলক হয়ে থাকবে সংশ্লিষ্ট ধারায় এই সংশোধনী।
গণধর্ষণ হয়েছে, তার প্রমাণ দিতে নির্যাতিতা অন্তঃসত্ত্বা মহিলার মৃত ভ্রূণ হাতে নিয়ে থানায় পৌঁছল পরিবার। উত্তরপ্রদেশের বরেলির এই ঘটনায় ওই নির্যাতিতা এখন আশঙ্কাজনক অবস্থায় হাসপাতালে চিকিৎসাধীন। তবে বৃহস্পতিবার এই প্রতিবেদন লেখা পর্যন্ত অভিযুক্তদের এখনও গ্রেফতার করা যায়নি। গত ১৩ সেপ্টেম্বর বরেলির মাঝগাঁওয়া গ্রামের ঘটনা। তিন মাসের অন্তঃসত্ত্বা ওই মহিলা ক্ষেতের কাজ করতে বাড়ি থেকে বেরিয়েছিলেন। সেখানেই তাঁকে ধর্ষণ করেন তিন জন। সময়ে বাড়ি না ফেরায় ওই মহিলার খোঁজ করতে শুরু করেন তাঁর পরিবারের সদস্যরা। কাজের জায়গা থেকে কিছু দূরেই গুরুতর জখম অবস্থায় খুঁজে পাওয়া যায় তাঁকে। দ্রুত হাসপাতালে নিয়ে যাওয়া হলে চিকিৎসকেরা পরীক্ষা করে জানান, ওই মহিলার গর্ভপাত হয়ে গিয়েছে। তাঁর চিকিৎসা শুরু হলে পরিবারের সদস্যরা মৃত ভ্রূণটি একটি প্লাস্টিকের কৌটোয় ভরে হাজির হন থানায়। গণধর্ষণের প্রমাণস্বরূপ তা জমা দেন পুলিশের কাছে।     এই ঘটনায় পুলিশের কাছে অবিলম্বে অভিযুক্তদের গ্রেফতার করার দাবি জানিয়েছে পরিবার। ধর্ষকদের কড়া শাস্তির দাবিও জানিয়েছে। বরেলির বিশারতগঞ্জ থানা এলাকার এই ঘটনায় এর পর পুলিশ সুপার দেহাত রাজকুমার আগরওয়াল নিজে উদ্যোগী হয়ে ঘটনায় তদন্তের নির্দেশ দিয়েছেন। মহিলার বয়ান রেকর্ড করে শুরু হয়েছে অভিযুক্তদের খুঁজে বের করার প্রক্রিয়াও। যদিও ঘটনার পর ন’দিন কেটে গেলেও পুলিশ কাউকে গ্রেফতার করতে পারেনি।
পেদ্রো আলোনসো লোপেজ। যার নাম শুনলে এখনও শিউড়ে ওঠেন কলম্বিয়ার মানুষ। সে দেশের ইতিহাসে অন্যতম ভয়ানক সিরিয়াল কিলার হিসাবে লোপেজের নাম জ্বলজ্বল করছে পুলিশের খাতায়।
১৬ বছরের এক কিশোরীকে গণধর্ষণ করে তার গায়ে ডিজেল ঢেলে আগুন লাগিয়ে দিয়েছিল ধর্ষকেরা। উত্তরপ্রদেশের পিলভিটে গত ৭ সেপ্টেম্বরের সেই ঘটনায় গুরুতর জখম ওই কিশোরী গত ১২ দিন ধরে হাসপাতালে বাঁচার লড়াই করছিলেন। হাসপাতালের বেডে শুয়েই পুলিশকে তাঁর নির্যাতনের বর্ণনাও দিয়েছিলেন। কিন্তু শেষ পর্যন্ত আর বাঁচানো গেল না তাঁকে। সোমবার লখনউয়ের হাসপাতালে মৃত্যু হয়েছে ওই কিশোরীর।  পুলিশ ইতিমধ্যেই এই ঘটনায় দু’জনকে গ্রেফতার করেছে। তাঁদের একজনের নাম রাজভীর, বয়স ১৯ বছর। অন্য জন, তারাচাঁদ ওরফে তরুণ কুমারের বয়স ২৫। এই দু’জনকেই পুলিশ গ্রেফতার করে জেল হেফাজতে পাঠিয়েছে বলে জানিয়েছেন পিলভিটের পুলিশ সুপার দীনেশ কুমার প্রভু। নিহত কিশোরীর পরিবারের অভিযোগের ভিত্তিতে দু’জনের বিরুদ্ধে পকসো আইনে এবং নাবালিকার উপর যৌন অত্যাচারের অভিযোগ দায়ের হয়েছিল। এ বার তার সঙ্গে খুনের মামলাটিও জুড়বে বলে জানিয়েছেন দীনেশ।   গত ৭ সেপ্টেম্বর উত্তর প্রদেশের পিলভিটের মাধব টান্ডা এলাকায় ওই কিশোরীকে গণধর্ষণ করা হয়। দলিত পরিবারের কন্যা ওই কিশোরীর উপর অত্যাচারের পর তাঁর উপর ডিজেল ঢেলে আগুন লাগিয়ে দেন ধর্ষকেরা। গুরুতর জখম কিশোরীকে এরপর হাসপাতালে নিয়ে যাওয়া হয়। সেখানেই পুলিশের কাছে নিজের বয়ান রেকর্ড করিয়েছিলেন ওই কিশোরী। ধর্ষণের ঘটনাটি প্রকাশ্যে আসে কিশোরীর রেকর্ড করা ওই বয়ানের ভিডিয়ো নেট মাধ্যমে ছড়িয়ে পরার পর। ধর্ষণের ঘটনার প্রায় তিন দিন পরে।  এর পরই গ্রেফতার করা হয় দুই অভিযুক্তকে। 
১৪ বছরের নাবালিকা কন্যাকে স্থানীয় স্পা-তে চাকরি দেওয়ার নাম করে গণধর্ষণ করার অভিযোগ উঠল হরিয়ানার গুরুগ্রামে। নাবালিকার অভিযোগের ভিত্তিতে পুলিশ চার জনের বিরুদ্ধে আইনি পদক্ষেপ করছে। অভিযুক্তদের মধ্যে রয়েছেন ওই স্পা-এর মালিকও। নাবালিকার অভিযোগ, কিছু দিন আগে অভিযুক্তদের মধ্যে এক জন তাকে এক চিকিৎসকের চেম্বারে কাজের সন্ধান দেন। কিন্তু কাজে যোগ দেওয়ার মাত্র দু’দিনের মধ্যেই তাকে কাজ থেকে সরিয়ে দেওয়া হয়। তারও ১৫ দিন পরে তাকে একটি স্পা-তে কাজে যোগ দেওয়ার প্রস্তাব দেওয়া হয়। কিন্তু ওই নাবালিকার অভিযোগ, স্পা-এর ভিতরে থাকা একটি ঘরে প্রতিদিন তাকে গণধর্ষণ করা হত। তাঁর ইচ্ছার বিরুদ্ধে গিয়ে প্রতিদিন প্রায় ১০-১৫ জন তাকে ধর্ষণ করত। প্রতিবাদ করেও কোনও লাভ হয়নি বলে জানিয়েছে সে। তার দাবি, ১৫ দিন এ ভাবে চলার পর সে পুলিশে অভিযোগ জানাতে বাধ্য হয়। তার উপর যৌন নিপীড়নের একটি ভিডিয়ো সে পুলিশের হাতে তুলে দিয়েছে। নাবালিকার আরও অভিযোগ, প্রথম বারও সে পুলিশে অভিযোগ দায়ের করেছিল। কিন্তু অভিযুক্তদের এক জন তাকে ‘চাপ দিয়ে’ বয়ান বদল করায়। পুলিশের কাছে তখন ওই নাবালিকা দাবি করে ‘ধর্ষকের’ সঙ্গে তার প্রণয়ের সম্পর্ক আছে এবং সে তাকে বিয়ে করার প্রতিশ্রুতি দিয়েছে। কিন্তু নাবালিকার অভিযোগ সেই প্রতিশ্রুতি রাখা তো হয়ইনি, উল্টে অত্যাচারের মাত্রা উত্তরোত্তর বাড়তে থাকে। পুলিশ সূত্রে জানা গিয়েছে, অভিযোগকারিণী নিজেকে নাবালিকা বলে দাবি করলেও বয়সের উপযুক্ত প্রমাণপত্র দেখাতে পারেন। প্রাথমিক ভাবে তার অভিযোগের ভিত্তিতে অভিযুক্তদের বিরুদ্ধে ৩২৩ (গণধর্ষণ)-সহ অন্যান্য ধারায় মামলা রুজু করেছে। তবে এই বিষয়ে আরও তদন্তের প্রয়োজন বলে জানিয়েছে পুলিশ।
উত্তরপ্রদেশের লখিমপুর খেরিতে দুই দলিত নাবালিকাকে ধর্ষণ করে খুনের ঘটনায় সরগরম রাজনীতির ময়দান। যোগী সরকারকে নিশানা করতে আসরে নেমেছে কংগ্রেস, বসপা। দোষীদের এক মাসের মধ্যে সাজা দেওয়ার কথা বলেছেন মুখ্যমন্ত্রী যোগী আদিত্যনাথ।  গত বুধবার বিকেলে একটি গাছ থেকে দুই নাবালিকার ঝুলন্ত দেহ উদ্ধার ঘিরে শোরগোল পড়ে যায়। দুই নাবালিকাকে ধর্ষণ করে খুন করা হয়েছে বলে অভিযোগ করা হয়েছে। এই ঘটনা প্রকাশ্যে আসার পরই শুরু হয়েছে রাজনৈতিক চাপানউতর। বিজেপি-শাসিত উত্তরপ্রদেশে শিশু ও নারীদের সুরক্ষা নিয়ে সরব হয়েছেন কংগ্রেসের প্রিয়ঙ্কা গাঁধী। তিনি বলেছেন, ‘‘লখিমপুরে দুই নাবালিকাকে খুনের ঘটনা হৃদয়বিদারক। তাদের পরিজনরা জানিয়েছেন, নাবালিকাদের প্রকাশ্যে অপহরণ করা হয়েছে।’’ এর পরই যোগী সরকারকে নিশানা করে সনিয়া-কন্যার তোপ, ‘‘সংবাদপত্র ও টেলিভিশনে রোজ মিথ্যা বিজ্ঞাপন দিয়ে এটা প্রমাণ হয় না যে, আইনশৃঙ্খলার উন্নতি হচ্ছে। কেন উত্তরপ্রদেশে মহিলাদের উপর এত বর্বরোচিত আক্রমণ বাড়ছে? কবে পদক্ষেপ করবে এই সরকার?’’ প্রিয়ঙ্কার পাশাপাশি এই ঘটনায় বিজেপি সরকারকে আক্রমণ করেছেন রাহুল গাঁধীও। গুজরাতের বিলকিস বানোর দোষীদের মুক্তির প্রসঙ্গ টেনে প্রাক্তন কংগ্রেস সভাপতি বলেছেন, ‘‘যারা ধর্ষকদের মুক্তি দিয়ে সম্মান জানায়, তাদের থেকে নারী-সুরক্ষা আশা করা যায় না।’’ বহুজন সমাজ পার্টির নেত্রী মায়াবতী বলেছেন, উত্তরপ্রদেশে অপরাধীরা স্বাধীন ভাবে ঘুরে বেড়াচ্ছে।  বিরোধীদের পাল্টা আক্রমণ শানিয়েছেন বিজেপির অমিত মালবীয়। তিনি বলেছেন, এই ঘটনায় যাঁরা গ্রেফতার হয়েছেন, তাঁদের নাম পরিচয় জানার পরই বিরোধীরা চুপ করে গিয়েছে। নির্যাতিতাদের পরিবারকে ২৫ লক্ষ টাকা আর্থিক সাহায্যের কথা ঘোষণা করেছেন যোগী আদিত্যনাথ। পাশাপাশি নাবালিকাদের পাকা বাড়ি তৈরি করার নির্দেশ দিয়েছেন। উত্তরপ্রদেশের মুখ্যমন্ত্রী এ-ও বলেছেন যে, তদন্তপ্রক্রিয়া দ্রুত শেষ করে দোষীদের এক মাসের মধ্যে সাজা দেওয়া হোক।  লখিমপুর খেরিতে দুই নাবালিকাকে ধর্ষণ করে খুনের অভিযোগে ইতিমধ্যেই ছয়জনকে গ্রেফতার করেছে পুলিশ। অভিযুক্তরা হলেন, ছোটু, জুনেইদ, সোহেল, হাফিজুল করিমুদ্দিন এবং আরিফ। পুলিশ সুপার সঞ্জীব সুমন বলেছেন, ‘‘জেরায় অভিযুক্তদের দু'জন জানিয়েছেন, দুই বোন তাঁদের বিয়ে করার জন্য জোরাজুরি করছিল। তখন রাগের বশে গলা টিপে খুন করেন তাঁরা। তার পর ওড়না দিয়ে ফাঁস লাগিয়ে গাছে ঝুলিয়ে দেন।” পুলিশ সুপার আরও জানিয়েছেন, ময়নাতদন্তের ভিডিয়োগ্রাফি করা হয়েছে। ময়নাতদন্তের রিপোর্টে ধর্ষণের প্রমাণ মিলেছে। অভিযুক্তদের বিরুদ্ধে পকসো আইনে মামলা দায়ের করা হয়েছে। এই ঘটনার পর উত্তাল হয় লখিমপুর খেরি। প্রতিবাদে রাস্তায় নামেন স্থানীয়রা।
এক মহিলাকে বাড়িতে নিয়ে গিয়ে আট দিন ধরে বন্দি রেখে ধর্ষণের অভিযোগ উঠল উত্তরপ্রদেশের সাঙ্গারি থানা এলাকায়। অভিযোগ দায়েরে পুলিশ গড়িমসি করেছে বলে অভিযোগ মহিলার। শেষে আদালতের দ্বারস্থ হয়েছেন তিনি। সম্প্রতি দুই দলিত নাবালিকাকে ধর্ষণ করে খুনের অভিযোগে উত্তপ্ত উত্তরপ্রদেশ। তার মধ্যে প্রকাশ্যে এল এই ঘটনা। ধর্ষণের অভিযোগ উঠেছে অজয়পাল বর্মা নামে এক যুবকের বিরুদ্ধে। পুলিশ সূত্রে খবর, অভিযুক্ত যুবক মহিলার পূর্বপরিচিত। বৃহস্পতিবার এই ঘটনা প্রসঙ্গে পুলিশের পক্ষ থেকে জানানো হয়েছে যে, গত ১৫ জুন গৌহানিয়া রেলওয়ে ক্রসিংয়ের কাছে সবজি কিনতে গিয়েছিলেন ওই মহিলা। সে সময়ই পথে অভিযুক্ত যুবকের সঙ্গে তাঁর দেখা হয়।  এর পর বাইকে করে মহিলাকে নিয়ে বাড়িতে যান যুবক। অভিযোগ, বাড়িতে নিয়ে গিয়ে মহিলাকে আট দিন ধরে বন্দি রেখে ধর্ষণ করা হয়। অভিযুক্ত যুবকের খপ্পর থেকে বাঁচানোর চেষ্টা করলে তাঁকে প্রাণে মারার হুমকিও দেওয়া হয় বলে অভিযোগ করেছেন নির্যাতিতা।  পরে মহিলার মা তাঁকে অভিযুক্তের বাড়ি থেকে উদ্ধার করেন। পুলিশ সূত্রে দাবি, মহিলার মায়ের সঙ্গে অভিযুক্ত যুবকের পরিচিতি রয়েছে। আট দিন বাড়ি না ফেরায় মহিলার পরিবার কোনও নিখোঁজ ডায়েরিও দায়ের করেনি বলে পুলিশের দাবি। নির্যাতিতার অভিযোগ, স্থানীয় থানায় এই অভিযোগ জানাতে গিয়েছিলেন। কিন্তু অভিযোগ নেওয়া হয়নি। তাই আদালতের দ্বারস্থ হন।    আদালতের নির্দেশ মোতাবেক এই ঘটনায় তদন্ত শুরু করেছে পুলিশ। অভিযুক্ত যুবকের বিরুদ্ধে অপহরণ ও ধর্ষণের অভিযোগ দায়ের করা হয়েছে। এই প্রতিবেদন লেখা পর্যন্ত অভিযুক্তের গ্রেফতারের খবর পাওয়া যায়নি।
পুরোটাই ‘ধর্মীয় আচরণের অঙ্গ’! এমনই দাবি করে এক তরুণীকে বেশ কয়েক বছর ধরে ধর্ষণ করে আসছিলেন এক স্বঘোষিত ধর্মগুরু। নির্যাতন প্রথম যখন শুরু হয়, তখন নির্যাতিতা নাবালিকা। প্রায় ষাটের দোরগোড়ায় পৌঁছনো মুম্বইবাসী সেই ‘প্রতারক’কে গ্রেফতার করল পুলিশ।   ওই স্বঘোষিত ধর্মগুরুর নাম সুরেশ কুমার রবীন্দ্র নারায়ণ অবস্তি। পুলিশকে নির্যাতিতার পরিবার জানিয়েছে, সুরেশের ‘দৈবশক্তি’-র কথা তারা জানতে পারে এক পরিচিতের মাধ্যমে। মুম্বইয়ের ভারসোভা পুলিশের কাছে এ ব্যাপারে রিপোর্ট লিখিয়ে নির্যাতিতার পরিবার জানিয়েছে, ২০১৯ সাল থেকে ধর্মীয় আচার পালনের নামে ওই তরুণীকে ধর্ষণ করছিলেন সুরেশ। এমনকি,  তাঁর আপত্তিকর বহু ছবিও তুলেছিলেন তিনি। ধর্ষণের পাশাপাশি সেই সব ছবি ইন্টারনেটে প্রকাশ করার হুমকি দিয়েও যৌন নির্যাতন চলত। সম্প্রতিই এই অত্যাচারের কথা পরিবারকে খুলে বলেন তরুণী। জানতে পারা যায়, ওই তরুণী যখন নাবালিকা ছিল, তখন থেকেই অত্যাচার করে আসছেন  সুরেশে। এরপরই পুলিশে অভিযোগ দায়ের করে ওই তরুণীর পরিবার। পুলিশ জানিয়েছে, নিজেকে ধর্মগুরু বলে দাবি করা সুরেশে একজন পেশাদার প্রযুক্তিবিদ। রবিবার তাঁকে ধর্ষণ  এবং নাবালিকাকে যৌন নির্যাতনের পকসো আইনে গ্রেফতার করা হয়েছে।
পাঁচ বছরের এক শিশুকন্যাকে ধর্ষণের অভিযোগ উঠল ষাটোর্ধ্ব এক বৃদ্ধের বিরুদ্ধে। এই ঘটনাটি ঘটেছে নদিয়ার হাঁসখালিতে। পুলিশ অভিযুক্তকে গ্রেফতার করেছে। শুরু হয়েছে তদন্তও। জিজ্ঞাসাবাদ করা হচ্ছে ধৃতকে। পুলিশ সূত্রে জানা গিয়েছে, প্রতিবেশীর বছর পাঁচেকের এক শিশুকন্যাকে বিস্কুট দেওয়ার নাম করে গত শুক্রবার নিজের বাড়িতে ডেকে আনেন ওই অভিযুক্ত। এর পর তিনি  তাকে ধর্ষণ করেন বলে অভিযোগ। ঘটনার পর থেকে অসুস্থ বোধ করতে শুরু করে শিশুটি। তার কাছে বিষয়টি শুনে শনিবার ওই বৃদ্ধের বিরুদ্ধে থানায় অভিযোগ দায়ের করেন তার পরিবারের সদস্যরা। শনিবারই পুলিশ অভিযুক্তকে গ্রেফতার করেছে। অভিযুক্ত আপাতত পুলিশ হেফাজতেই রয়েছেন। পাশাপাশি, শিশুটির ডাক্তারি পরীক্ষাও করা হবে। এমনটাই জানা গিয়েছে পুলিশ সূত্রে। এই ঘটনা প্রসঙ্গে জেলার পুলিশ সুপার অভিজিৎ বন্দ্যোপাধ্যায় বলেন, ‘‘অভিযোগ পাওয়া মাত্র তদন্তে নামে পুলিশ। কয়েক ঘণ্টার মধ্যে পুলিশ অভিযুক্তকে গ্রেফতার করেছে। গোটা ঘটনার তদন্ত শুরু করেছে হাঁসখালি থানার পুলিশ।’’ ধৃতের বিরুদ্ধে পকসো ধারায় মামলা রুজু করা হয়েছে।
চম্বলের নাম শুনলেই দস্যু, ডাকাতি, খুন, এই বিষয়গুলিই মাথায় আসে। আরও একটি নাম এই চম্বলের সঙ্গে জড়িত ছিল। তিনি হলেন দস্যু ফুলন দেবী। তার পরই চম্বলের মহিলা ডাকাত হিসাবে নাম উঠে আসে সীমা পরিহারের। এক সাধারণ গরিব পরিবারের মেয়ে কী ভাবে চম্বলের ত্রাস হয়ে উঠলেন? 
 থানার কাছেই এক তরুণীকে গণধর্ষণের অভিযোগ উঠেছে। ঘটনাটি ঘটেছে টিটাগড়ের একটি বস্তি লাগোয়া ঝোপে। বৃহস্পতিবার অভিযোগ দায়ের হওয়ার পরে নির্যাতিতার ডাক্তারি পরীক্ষা করানো হয়েছে। পুলিশ ও স্থানীয় সূত্রের খবর, বুধবার সন্ধ্যায় বাড়ির পাশেই এক জায়গায় বসে ছিলেন ওই তরুণী। সেই সময়ে চার যুবক এসে তাঁকে জোর করে পাশের কলাবাগান সংলগ্ন ঝোপে টেনে নিয়ে যায় ও ধর্ষণ করে বলে অভিযোগ। রাতে বিষয়টি বাড়িতে জানান ওই তরুণী। পরদিন পুলিশে যান নির্যাতিতার বাবা। তিনি বলেন, ‘‘চার জন মিলে শারীরিক নিগ্রহ করলেও মেয়ে প্রথমে ভয়েই কিছু বলতে পারেনি, পাছে ওরা আবার আক্রমণ করে। কিন্তু আমরা চুপ করে থাকলে কাল হয়তো এলাকারই অন্য কারও সঙ্গে এই ঘটনা ঘটবে।’’ এ দিন টিটাগড় থানায় যান ব্যারাকপুরের পুলিশ কমিশনার অজয় ঠাকুর। তিনি বলেন, ‘‘খুবই অনভিপ্রেত একটি ঘটনা। তদন্ত শুরু করেছি। দোষীদের দ্রুত গ্রেফতারের চেষ্টা করব।’’ টিটাগড়ে খুন, ধর্ষণ নতুন কিছু নয়। তবে কমিশনারেটের সাম্প্রতিক ‘ক্রাইম রিপোর্ট’ অনুযায়ী, গত কয়েক বছরের তুলনায় এ বছরে টিটাগড়ে অপরাধমূলক ঘটনা কিছুটা কমেছিল। কিন্তু এই ঘটনা ফের চোখে আঙুল দিয়ে দেখিয়ে দিল, সেখানে বাড়ির সামনেও নিরাপদ নন মেয়েরা। টিটাগড়ের প্রাক্তন পুরপ্রধান ও বর্তমান জনপ্রতিনিধি, তৃণমূলের প্রশান্ত চৌধুরী বললেন, ‘‘যেখানে ঘটনাটি ঘটেছে, সেই জায়গায় পুলিশি নজরদারি থাকলে এমন ঘটত না। ওই এলাকায় বহু দিন ধরেই সন্ধ্যার পরে মেয়েরা ঘর থেকে বেরোতে ভয় পান। আশপাশে বেশ কিছু বন্ধ গুদাম আছে। সেখানে অসামাজিক কাজকর্মও হয়।’’ পুলিশ এ দিন ঘটনাস্থলে গেলে বাসিন্দারাও মেয়েদের নিরাপত্তা নিয়ে অভিযোগ জানান। দুষ্কৃতীরা এলাকারই বাসিন্দা বলে জানা গিয়েছে।
বাগদা সীমান্তে গণধর্ষণ-কাণ্ডে অভিযুক্ত দুই বিএসএফ-কর্মীকে নিয়ে ঘটনার পুনর্নির্মাণ করল পুলিশ। বৃহস্পতিবার ধৃত বিএসএফের কমান্ডিং অফিসার এবং কনস্টেবলকে নিয়ে ঘটনাস্থলে যান তদন্তকারীরা। পুলিশ সূত্রে জানা গিয়েছে, ওই দিন রাতে কী ঘটেছিল তা পুনর্নির্মাণের সময় জানিয়েছেন অভিযুক্তেরা। বৃহস্পতিবার সকালে উত্তর ২৪ পরগনায় বিএসএফের জিতপুর বর্ডার আউট পোস্টের ৬৮ নম্বর ব্যাটালিয়ানের এএসআই এসপি চেরো এবং কনস্টেবল আলতাব হোসেনকে নিয়ে ওই এলাকায় যায় পুলিশ। গত ২৫ অগস্ট রাতে বাগদা সীমান্তের জিতপুরে পাঁচ বছরের শিশুকন্যার সামনে বসিরহাটের এক তরুণীকে গণধর্ষণের অভিযোগ উঠেছিল ওই দু’জনের বিরুদ্ধে। সেই অভিযোগের ভিত্তিতে ২৬ অগস্ট রাতে দুই অভিযুক্তকে গ্রেফতার করে বাগদা থানার পুলিশ। পুলিশ সূত্রে জানা গিয়েছে, তদন্তে প্রয়োজন ছিল ওই ঘটনা পুনর্নির্মাণের। সে জন্যই বৃহস্পতিবার ঘটনার পুনর্নির্মাণ করা হয় অভিযুক্তদের জিতপুরে নিয়ে গিয়ে। ঘটনার দিন রাতে কী ঘটেছিল সে বিষয়ে ঘটনাস্থলে বসেই অভিযুক্তদের জিজ্ঞাসাবাদ করে পুলিশ। ধৃতদের আবার আদালতে হাজির করানো হবে আগামী ১০ সেপ্টেম্বর। গত ২৫ অগস্ট রাতে উত্তর ২৪ পরগনার বাগদার জিতপুর বর্ডার আউটপোস্টের কাছাকাছি এলাকায় সীমান্ত পেরোনোর চেষ্টা করছিলেন বছর তেইশের বসিরহাটের ত্রিমোহিনী এলাকার ওই তরুণী। পুলিশ এমনটাই দাবি করেছিল। অভিযোগপত্রে ওই তরুণী জানিয়েছেন, তাঁরা রাতের অন্ধকারে সীমান্তের কাছাকাছি যাওয়ার চেষ্টা করছিলেন। ওই সীমান্ত এলাকায় পাহারার দায়িত্ব বিএসএফের ৬৮ নম্বর ব্যাটালিয়নের। ওই রাতে বিএসএফ-কর্মীদের কাছে ধরা পড়ে যান তাঁরা। এর পর সীমান্ত রক্ষীবাহিনীর তাড়া খেয়ে পালানোর চেষ্টা করেন তাঁরা। সেই সময় স্বামী এবং এক সন্তানের কাছ থেকে অন্য সন্তান-সহ বিচ্ছিন্ন হয়ে পড়েন ওই তরুণী। পুলিশের কাছে ওই তরুণী জানিয়েছেন, ছোট্ট মেয়েকে নিয়ে ওই তরুণী আশ্রয় নেন সীমান্তবর্তী একটি কাঁকরোল ক্ষেতে। কাঁকরোলের মাচার নীচে তিনি যখন সন্তান নিয়ে লুকিয়ে, তখনই এক বিএসএফ কনস্টেবল তাঁদের দেখতে পান টর্চের আলোয়। এর পর ওই তরুণী এবং তাঁর শিশুকন্যাকে তুলে নিয়ে যাওয়া হয় বলে অভিযোগ। খবর পেয়ে পৌঁছন বিএসএফের এএসআই পদমর্যাদার এক অফিসার। তিনি পোস্ট কমান্ডার। তদন্তকারীরা জানতে পেরেছেন, ওই এএসআইয়ের নির্দেশে তরুণীকে এর পর ধর্ষণ করেন এক কনস্টেবল।
নিজের কাকার বিরুদ্ধে ধর্ষণের অভিযোগ আনলেন বিগ বস্ খ্যাত ডিজাইনার রোহিত বর্মা। অতীতের অন্ধকারময় দিনগুলোর কথা খোলাখুলি বললেন সাক্ষাৎকারে। এ-ও বললেন, টাকার প্রয়োজনে এক সময় তাঁকে যৌনবৃত্তিও গ্রহণ করতে হয়েছিল।  বিগ বস ৩-এ অংশ নিয়েছিলেন রোহিত বর্মা। বলিউডের এই ডিজাইনার সম্প্রতি টেলিভিশনের একটি অনুষ্ঠানে গিয়ে কিছু কথা বলেছেন। প্রচারের আলোয় আসার আগে যে অন্ধকার তাঁকে পেরিয়ে আসতে হয়েছিল, তা নিয়েই মুখ খুলেছেন তিনি। রোহিত জানান, মাত্র আট বছর বয়সে তাঁর নিজের কাকা তাঁকে ধর্ষণ করেছিলেন। এক বার নয়, বার বার।  সঞ্চালক সিদ্ধার্থ কাননের সঙ্গে কথা বলতে গিয়ে রোহিত বলেন, ‘‘আমি খুব ভাল একটা পরিবার থেকে এসেছি। কিন্তু আমার বাড়ির লোকজন বেশ প্রাচীনপন্থী। ছোটবেলায় আমাকে আমার নিজের কাকার যৌনলালসার শিকার হতে হয়েছিল। আট বছর বয়সে আমাকে ধর্ষণ করা হয়। কাকা আমাকে শাড়ি পরাতেন। আমার গায়ে গরম মোম ঢেলে দিতেন। আরও অনেক অত্যাচার করতেন। এ সব চলেছে তিন থেকে চার বছর ধরে। ভয়ে আমি বাবা-মাকে কিছু বলিনি।’’ রোহিত আরও বলেন, ‘‘মুম্বইতে যাওয়ার পর আমার টাকার দরকার ছিল। তখন মেয়েদের পোশাক পরে আমি তাজ হোটেলের বাইরে হাঁটতাম। খদ্দেরও পেতাম। সেই টাকা দিয়ে ডিজাইনার পোশাক কিনতাম। কিন্তু এ সবের জন্য এখন আমার কোনও আফসোস নেই। সবটাই আমি নিজের ইচ্ছেতে করেছি।’’ নিজের ব্যক্তিগত সম্পর্ক নিয়েও মুখ খোলেন রোহিত। জানান, বলিউডের এক অভিনেতার সঙ্গে বেশ কিছু দিন লিভ-ইন সম্পর্কে ছিলেন তিনি। আচমকা সেই সম্পর্ক ভেঙে দেন ওই অভিনেতা। সব মানুষের মধ্যেই কম-বেশি উভকামী চাহিদা থাকে বলেও মনে করেন রোহিত।
দুমকায় ১৪ বছরের আদিবাসী কিশোরীকে ধর্ষণের পর খুন করে গাছে ঝুলিয়ে দেওয়ার অভিযোগ নিয়ে বিতর্কিত মন্তব্য করলেন ঝাড়খণ্ডের মুখ্যমন্ত্রী হেমন্ত সোরেন। তাঁর মন্তব্য, এমন ঘটনা তো ঘটতেই থাকে। হেমন্তের এই মন্তব্যের পর তা নিয়ে আসরে নেমে পড়তে দেরি করেনি বিজেপি। মুখ্যমন্ত্রীর বিরুদ্ধে তোপ দেগে বিজেপি সাংসদ নিশিকান্ত দুবের দাবি, এই ঘটনায় অভিযোগ দায়েরের মতো আইনি পদক্ষেপ অত্যন্ত ছোট ব্যাপার। ঝাড়খণ্ডে যে মহিলাদের বিরুদ্ধে অপরাধের সংখ্যা বাড়ছে! এর বিরুদ্ধে তাঁরা আন্দোলন চালিয়ে যাবেন বলেও হুঁশিয়ারি দিয়েছেন তিনি। বৃহস্পতিবার ওই কিশোরীকে ধর্ষণ ও খুনের পর গাছে ঝুলিয়ে দেওয়ার অভিযোগ উঠেছে তাঁরই ‘প্রেমিকের’ বিরুদ্ধে। এই ঘটনায় অভিযুক্তকে গ্রেফতার করা হলেও এ নিয়ে সুর চড়িয়েছে বিজেপি। রবিবার এই ঘটনা নিয়ে বিতর্কিত মন্তব্য করেন হেমন্ত। সংবাদ সংস্থা এএনআইকে তিনি বলেন, ‘‘এমন ঘটনা তো ঘটতেই থাকে... কোথায় না এ সব ঘটে? ...আর কোনও ঘটনা তো হুঁশিয়ারি দিয়ে ঘটে না।’’ এর পরেই হেমন্তের উদ্দেশে সুর চড়িয়েছে বিজেপি। দলীয় সাংসদ নিশিকান্ত বলেন, ‘‘১৫-১৬ বছরের একটি মেয়ের গায়ে আগুন দিয়েছে এক জন শাহরুখ (প্রেমিক হিসাবে উল্লেখ করে অভিযুক্তকে এ নামে অভিহিত করেছেন তিনি।)... দুমকার ওই মেয়েটিকে খুন করে একটি গাছে ঝুলিয়ে দেওয়া হয়েছে। আর ঝাড়খণ্ডের মুখ্যমন্ত্রী বলছেন, এমন ঘটনা তো ঘটতেই থাকে। যে কেস করা হয়েছে, সেটিও অত্যন্ত ছোট একটি পদক্ষেপ। আমাদের আন্দোলন চলতেই থাকবে।’’ সংবাদ সংস্থা সূত্রে খবর, মৃতা কিশোরী তাঁর কাকিমার সঙ্গে দুমকায় থাকতেন। সেখানেই তার সঙ্গে অভিযুক্তের সঙ্গে তার প্রেমের সম্পর্ক গড়ে ওঠে বলে দাবি। অভিযোগ, কিশোরী অন্তঃসত্ত্বা হয়ে পড়লে যুবকটি তাকে বিয়ে করার অনুরোধ প্রত্যাখ্যান করে। তা নিয়ে দু’জনের মধ্যে বচসার সময় রাগের মাথায় কিশোরীকে ধর্ষণ করে খুন করে অভিযুক্ত। এর পর কিশোরীর দেহ একটি গাছে ঝুলিয়ে দেওয়া হয় বলেও অভিযোগ। এই ঘটনায় পুলিশি পদক্ষেপের নির্দেশ দিয়েছেন হেমন্ত। রবিবার পকসো আইন (প্রোটেকশন অব চিলড্রেন এগেস্ট সেক্সুয়াল অফেন্সেস অ্যাক্ট)-এ অভিযুক্তের বিরুদ্ধে মামলা রুজু করেছে ঝাড়খণ্ড পুলিশ। সেই সঙ্গে তফসিলি জাতি-জনজাতি আইনের ধারাও যুক্ত করা হয়েছে। দুমকার পুলিশ সুপার অম্বর লাকড়া বলেন, ‘‘এই মামলায় সমস্ত প্রমাণ সংগ্রহের পর আমরা চার্জশিট পেশ করব।’’
বছর দশেকের এক শিশুকন্যাকে ধর্ষণের অভিযোগে রায়গঞ্জে আটক শিশুটির এক প্রতিবেশী কিশোর। অভিযোগ, শনিবার সাতসকালে ওই শিশুটিকে ঝোপঝাড়ে টেনে নিয়ে গিয়ে ধর্ষণ করে এলাকার ওই নাবালক। এই ঘটনায় রায়গঞ্জ মহিলা থানার দ্বারস্থ হয়েছেন স্থানীয় বাসিন্দা-সহ শিশুটির পরিবার। ঘটনার তদন্তে নেমেছে রায়গঞ্জ থানার পুলিশ। পুলিশ সূত্রে খবর, রায়গঞ্জ থানার বাহিন গ্রাম পঞ্চায়েত এলাকায় চতুর্থ শ্রেণির ছাত্রীকে ধর্ষণের অভিযোগে ১৬-১৭ বছরের স্থানীয় এক কিশোরকে আটক করা হয়েছে। পুলিশের কাছে ওই শিশুটির বাবা জানিয়েছেন, শনিবার সকালে পাড়ার বাজারে মেয়েকে পাঠিয়েছিলেন তিনি। তাঁর অভিযোগ, সেখান থেকে বাড়ি ফেরার পথে স্থানীয় প্রাথমিক বিদ্যালয়ের পাশের ঝোপঝাড়ে নিয়ে যায় অভিযুক্ত। সেখানে শিশুটিকে ধর্ষণ করে। নাবালিকার বাবা বলেন, ‘‘মেয়েকে সকালে বাজারে পাঠিয়েছিলাম। সেখানেই ধরে নিয়ে যায় ওকে। ওর সঙ্গে খারাপ কাজ করেছে। নেশা-মদ-সাট্টা-গাঁজার আড্ডায় ওই ছেলেটি থাকত। এ সব আড্ডা বন্ধ হোক। আর ওই ছেলেটির শাস্তি চাই।’’ স্থানীয়দের দাবি, শনিবার সকালে ওই স্কুলের ঝোপঝাড় থেকে গায়ে কাদামাটি মাখা এবং আহত অবস্থায় কাঁদতে কাঁদতে শিশুটিকে বেরিয়ে আসতে দেখেন এলাকার লোকজন। ওই অবস্থায় শিশুটিকে তার বাড়িতে নিয়ে গেলে সব কথা খুলে বলে সে। শিশুটিকে জিজ্ঞাসাবাদ করতেই প্রতিবেশী কিশোরের নির্যাতনের কথা জানিয়ে দেয় ওই নাবালিকা। সুশান্ত মণ্ডল নামে এক প্রতিবেশীর দাবি, ‘‘আমার বাড়ির থেকে প্রায় ৩০০ মিটার দূরে বাচ্চাটির বাড়ি। আমি বাচ্চাটাকে দেখেছি। ওকে ধর্ষণ করা হয়েছে কি না, জানি না। তবে বাচ্চাটির চোখের উপরে-নীচে লাল হয়েছিল। কাদামাখা গায়ে কাঁদছিল ও। সেই সঙ্গে ওর গোটা শরীরটা কাঁপছিল। এ রকম ঘটনা যে আমাদের এলাকায় ঘটেছে, তা বিশ্বাসই হচ্ছে না।’’ ধর্ষণের অভিযোগের কথা ছড়িয়ে পড়তেই এলাকায় উত্তেজনা দেখা দেয়। অভিযুক্তকে আটকে রাখেন এলাকার বাসিন্দারা। এর পর শিশুটিকে নিয়ে তার মা-বাবা-সহ প্রতিবেশীরা রায়গঞ্জ মহিলা থানায় যান। সেখানে লিখিত অভিযোগ দায়ের করে তার পরিবার। ঘটনাস্থলে যায় রায়গঞ্জ থানার পুলিশ। এলাকায় গিয়ে প্রথমে কিশোরকে না পেলেও খোঁজাখুঁজি করার পর অভিযুক্তকে আটক করে তারা। রায়গঞ্জ থানায় লিখিত অভিযোগের ভিত্তিতে ঘটনার তদন্ত শুরু করা হয়েছে বলে পুলিশ সূত্রে খবর।
কর্নাটকে ধর্ষণের অভিযোগে ধৃত লিঙ্গায়েত ধর্মগুরু শিবমূর্তি মুরুগা শরনারুকে চার দিন পুলিশি হেফাজতে রাখার নির্দেশ দিল স্থানীয় আদালত। পুলিশ গ্রেফতার করার পর তাঁকে বেঙ্গালুরু থেকে কিছুটা দূরে চিত্রদুর্গের একটি হাসপাতালে রাখা হয়েছিল। সেখান থেকেই শুক্রবার বিকালে তাঁকে হুইলচেয়ারে করে আদালতে নিয়ে আসা হয়। শারীরিক কিছু অসুবিধা দেখা দেওয়ায় শুক্রবার সকালেই তাঁকে হাসপাতালে ভর্তি করানো হয়েছিল। আদালতকে না জানিয়েই এই অভিযুক্ত ধর্মগুরুকে পুলিশ হাসপাতালে ভর্তি করানোয় উষ্মা প্রকাশ করেছে আদালত। শিবমূর্তি কর্নাটকের লিঙ্গায়েত সম্প্রদায়ের অন্যতম গুরুত্বপূর্ণ ধর্মস্থান মুরুগা মঠের অধ্যক্ষ। সেই রাজ্যে লিঙ্গায়েত সম্প্রদায় এমনিতেই রাজনৈতিক এবং সামাজিক ভাবে খুবই প্রভাবশালী। শিবমূর্তির বিরুদ্ধে দুই নাবালিকাকে ধর্ষণ করার অভিযোগ ওঠে। কিছু দিন আগেই তাঁর বিরুদ্ধে অভিযোগ দায়ের হয়। কিন্তু পুলিশ তাঁর বিরুদ্ধে ব্যবস্থা নিতে গড়মসি করছে বলে অভিযোগ ওঠে। বৃহস্পতিবার চিত্রদুর্গ এবং পার্শ্ববর্তী অঞ্চলে এই লিঙ্গায়েত ধর্মগুরুকে গ্রেফতার করার দাবিতে বিক্ষোভ দেখান বিভিন্ন মানবাধিকার সংগঠনের প্রতিনিধিরা। বৃহস্পতিবার রাত ১০টা নাগাদ শিবমূর্তিকে গ্রেফতার করা হয়। আদালত এই ধর্মগুরুকে পুলিশি হেফাজতে রাখার নির্দেশ দেওয়ার পর, তাঁর বিরুদ্ধে অভিযোগের তদন্তে আরও জিজ্ঞাসাবাদে সুবিধা হবে বলে জানানো হয়েছে পুলিশের তরফে। হেফাজতে থাকাকালীন তাঁর শারীরিক অবস্থার খেয়াল রাখা হবে বলে ভক্তদের আশ্বস্ত করেছে পুলিশ। শিবমূর্তির বিরুদ্ধে পকসো আইনে মামলা রুজু হয়েছে। অভিযোগকারিণী এক জন দলিত হওয়ায় দলিত জাতি এবং জনজাতি রক্ষা আইনেও এই ধর্মগুরুর বিরুদ্ধে মামলা রুজু হয়।
একটি গবাদি পশুকে ধর্ষণের অভিযোগে এক ব্যক্তিকে গ্রেফতার করল পুলিশ। ঘটনাটি দক্ষিণ ২৪ পরগনার নামখানা ব্লকের উত্তর চন্দনপিঁড়ি এলাকায়। থানায় দায়ের হওয়া অভিযোগের ভিত্তিতে অভিযুক্ত যুবককে গ্রেফতার করে পুলিশ। পুলিশ জানিয়েছে, ধৃতের নাম প্রদ্যোৎ ভুঁইয়া। তাঁর বয়স ২৯।   উত্তর চন্দনপিঁড়ির বাসিন্দা আরতি ভুঁইয়া ও তাঁর পরিবারের অভিযোগ, বেশ কয়েক দিন আগে রাতের অন্ধকারে তাঁদের বাড়ির পেছনে গোয়াল ঘরে ঢুকে একটি গরুকে ধর্ষণ করে প্রতিবেশী যুবক প্রদ্যোৎ। অতিরিক্ত রক্তক্ষরণের ফলে গরুটির পরে মৃত্যু হয় বলে অভিযোগ। এর পরই প্রতিবেশী যুবকের বিরুদ্ধে নামখানা থানায় অভিযোগ দায়ের করা হয়। সোমবার অভিযুক্তকে গ্রেফতার করে পুলিশ। ধৃতের বিরুদ্ধে ভারতীয় দণ্ডবিধির ৩৭৭ ধারায় মামলা রুজু করা হয়। মঙ্গলবার ধৃতকে কাকদ্বীপ মহকুমা আদালতে হাজির করানো হয়।  অন্য দিকে, গবাদিপশু ধর্ষণের ঘটনায় চাঞ্চল্য ছড়িয়েছে গোটা এলাকায়। ওই যুবক কী ভাবে এমন অমানবিক কাণ্ড ঘটালেন তা বুঝে উঠতে পারছেন না এলাকার বাসিন্দারা।
রক্ষকই ভক্ষক! মেয়েকে ধর্ষণ করা হয়েছে, এই অভিযোগ জানিয়ে পুলিশের দ্বারস্থ হয়েছিলেন এক মহিলা। মেয়ের ঘটনার তদন্তকারী আধিকারিকের হাতেই ‘ধর্ষিতা’ হতে হল মহিলাকে। এমনই অভিযোগ উঠেছে উত্তরপ্রদেশের কনৌজ জেলায়।  সংবাদ সংস্থা সূত্রে খবর, ১৭ বছরের এক কিশোরীকে ধর্ষণ করা হয় বলে অভিযোগ। এ নিয়ে থানায় অভিযোগ দায়ের করেন তাঁর মা। যে ইনস্পেক্টর এই ঘটনা সামলাচ্ছিলেন, তিনিই তাঁকে ধর্ষণ করেছেন বলে অভিযোগ করেছেন ওই মহিলা। ইতিমধ্যেই অনুপ মৌর্য নামে অভিযুক্ত ইনস্পেক্টরকে সাসপেন্ড করা হয়েছে। তাঁকে গ্রেফতারও করা হয়েছে।  মহিলার অভিযোগ, গত ২৮ অগস্ট ওই পুলিশকর্মী তাঁর আবাসনের কাছে একটি পেট্রল পাম্পের সামনে মহিলাকে দেখা করতে বলেন। সেই মতো ঘটনাস্থলে যান ওই মহিলা। তার পর তাঁকে নিজের আবাসনে নিয়ে যান পুলিশকর্মী। সেখানে মহিলাকে ধর্ষণ করা হয় বলে অভিযোগ। এই ঘটনায় এফআইআর দায়ের করা হয়।  যদিও ইনস্পেক্টরের দাবি, তিনি কিছু নথিপত্রে সই করানোর জন্য মহিলাকে আবাসনে নিয়ে গিয়েছিলেন। কনৌজের পুলিশ সুপার কানওয়ার অনুপম সিংহ বলেছেন, ‘‘প্রাথমিক ভাবে এই অভিযোগ ঠিক বলে মনে করা হচ্ছে। ইনস্পেক্টরকে সাসপেন্ড ও গ্রেফতার করা হয়েছে। তিনি জেল হেফাজতে রয়েছেন।’’
প্রাণে মেরে দেওয়ার হুমকি দিয়ে দিনের পর দিন নাবালিকা মেয়ের উপর যৌন নিপীড়ন চালাতেন সৎবাবা। স্বামীর বিরুদ্ধে মেয়েকে ধর্ষণের অভিযোগ নিয়ে পুলিশের দ্বারস্থ হলেন স্ত্রী। তাঁর অভিযোগের ভিত্তিতে অভিযুক্তকে গ্রেফতার করল পূর্ব বর্ধমানের কালনা থানার পুলিশ। পুলিশ সূত্রে খবর, অভিযুক্তের বাড়ি মুর্শিদাবাদের ভরতপুরে। তাঁর বিরুদ্ধে অভিযোগ দায়ের করেছেন দ্বিতীয় পক্ষের স্ত্রী। নাবালিকা কন্যাকে যৌন নির্যাতনের অভিযোগে প্রেক্ষিতে সৎবাবার বিরুদ্ধে ধর্ষণ এবং পকসো আইনে মামলা রুজু করেছে পুলিশ। রবিবার ধৃতকে কালনা মহকুমা আদালতে পেশ করা হলে বিচারক তাঁকে ১৪ দিনের জেল হেফাজতের নির্দেশ দিয়েছেন। অভিযুক্তের বাড়ি মুর্শিদাবাদ জেলার ভরতপুর থানা এলাকায়। রাজমিস্ত্রির জোগাড়ের কাজ করেন তিনি। বাড়িতে প্রথম পক্ষের স্ত্রী ও তাঁর তিন মেয়ে রয়েছে। তিন বছর আগে নির্যাতিতার মায়ের সঙ্গে আলাপ কলকাতার বড়বাজারে। কিছু দিন পর নাবালিকার মাকে বিয়ের প্রস্তাব দেন তিনি। এর পর স্ত্রীর সঙ্গে সম্পর্ক ত্যাগ করে ওই মহিলাকে বিয়ে করেন। এর পর ছ’মাস আগে কালনা থানা এলাকায় একটি ঘর ভাড়া নিয়ে বসবাস শুরু করেন তাঁরা। কিন্তু কাজের সূত্রে স্ত্রী বাড়ির বাইরে গেলেই সৎমেয়েকে তিনি যৌননিগ্রহ করতেন বলে অভিযোগ। গত তিন মাস ধরে নিজের যন্ত্রণার কথা মাকে বলতে গিয়ে বার বার হুমকির মুখে পড়ে নাবালিকা। প্রাণের ভয়ে সিঁটিয়ে থাকত ১৫ বছরের কিশোরী। কিন্তু সৎবাবার এই অত্যাচার আর সহ্য করতে পারেনি সে। গত শুক্রবার মাকে সব খুলে বলে সে। এর পরই স্বামীর বিরুদ্ধে কালনা থানায় অভিযোগ দায়ের করেন মহিলা। কালনার এসডিপিও সপ্তর্ষি ভট্টাচার্য বলেন, ‘‘অভিযোগ পেয়েই পুলিশ মামলা রুজু করে অভিযুক্তকে গ্রেফতার করেছে।’’
বার বার একই অভিযোগে বিদ্ধ বিএসএফ। উত্তর ২৪ পরগনায় সীমান্ত এলাকার বাসিন্দাদের অনেকেরই অভিযোগ, মহিলাদের প্রতি কোনও কোনও জওয়ানের আচরণ আপত্তিজনক। এর আগেও ধর্ষণ, শ্লীলতাহানির অভিযোগ উঠেছে জওয়ানদের বিরুদ্ধে। বাংলাদেশি মেয়েদের ধর্ষণের অভিযোগও উঠেছে সীমান্তরক্ষীদের বিরুদ্ধে। পুলিশ জানিয়েছে, গত বছর জুলাই মাসে বিএসএফ ফাঁড়িতে আটক বাংলাদেশি তরুণীকে ধর্ষণ করা হয় বলে  অভিযোগ ওঠে। আটক আরও এক বাংলাদেশি তরুণীকে ওই জওয়ান যৌন নিগ্রহ করেন বলে অভিযোগ। বৃহস্পতিবার রাতের ঘটনার পরে উত্তর ২৪ পরগনার সীমান্তবর্তী এলাকার বাসিন্দারা জানাচ্ছেন, দালাল ধরে চোরাপথে দু’দেশের মধ্যে যাতায়াতের সময়ে মাঝে মধ্যেই মহিলারা যৌন নির্যাতনের শিকার হন। কখনও বিএসএফ জওয়ান, কখনও দালাল, কখনও নৌকোর মাঝিদের হাতে নির্যাতিতা হতে হয় অনেককে। বাসিন্দারা জানিয়েছেন, বৃহস্পতিবার রাতের ঘটনায় ভারতীয় মহিলা নির্যাতিত হয়েছেন বলে তিনি পুলিশের দ্বারস্থ হতে সাহস পেয়েছেন। বাংলাদেশি মহিলা হলে অনেক সময়ে ভয়ে মুখ খোলেন না। সীমান্ত এলাকায় বসবাস করা মানুষের বক্তব্য, চোরাপথে যাতায়াত করার সময়ে যদি কোনও মহিলা ধরা পড়েন, তা হলে তাঁদের বিরুদ্ধে আইনি পদক্ষেপ করুক বিএসএফ। কিন্তু নিরাপত্তার দায়িত্বে থাকা কেউ যদি অত্যাচারী হয়ে ওঠেন, তা হলে বিপদ আরও বেশি! বাসিন্দারা কেউ কেউ জানালেন, অনেক সময়ে রাতে মেয়েদের আর্তনাদ শুনতে পান তাঁরা। বাংলাদেশের অভাবী পরিবারের বহু মেয়েকে কাজের টোপ দিয়ে এ দেশে আনা হয়। অনেক সময়েই নির্যাতনের শিকার হন তাঁরা। অনেককে পরে যৌনপল্লিতে বিক্রি করে দেওয়া হয়। বছর তিনেক আগে কাজের খোঁজে এ দেশে আসা এক বাংলাদেশি তরুণীকে সীমান্তে গণধর্ষণ করা হয়েছিল বলে  অভিযোগ। দুই যুবক তাঁকে ও দেশে পাঠানোর প্রতিশ্রুতি দিয়ে ধর্ষণ করে। সীমান্ত পেরোতে রাত হয়ে গেলে দালালেরা অনেক সময়ে মেয়েদের কাছেপিঠে কোথাও রাখার ব্যবস্থা করে। সেখানেও নির্যাতনের শিকার হন অনেকে। বহু ঘটনাই সামনে আসে না বলে দাবি সীমান্তের গ্রামের মানুষের। কয়েক বছর আগে গ্রামবাসীরা এক তরুণীকে অচৈতন্য অবস্থায় উদ্ধার করেছিলেন। তরুণী পরে জানান,  নৌকোয় এ দেশে আসার সময়ে মাঝি তাঁকে ধর্ষণ করে। পুলিশ জানিয়েছে, নারী নির্যাতনের অভিযোগ পেলেই পদক্ষেপ করা হয়। উদ্ধার হওয়া বাংলাদেশি মেয়েদের গ্রেফতার না করে তাঁদের ‘নির্যাতিতা’ হিসাবে গণ্য করা হয়। হোমে পাঠিয়ে কাউন্সেলিং করা হয়। বৃহস্পতিবারের ঘটনার পরে শনিবার এলাকায় গিয়েছিল তৃণমূলের একটি প্রতিনিধি দল। দলের সদস্য, বিধায়ক বিশ্বজিৎ দাস বলেন, ‘‘বিএসএফের ক্ষমতা ৫০ কিলোমিটার বাড়ালে সুরক্ষা আরও লঙ্ঘিত হবে। সীমান্তে নারীসুরক্ষা নিয়ে কেন্দ্রের কোনও মাথাব্যথা নেই। বৃহস্পতিবারের ঘটনা মুখ্যমন্ত্রীকে জানানো হবে।’’ রবিবার এলাকায় প্রতিবাদ সভা করা হবে বলেও জানানো হয়েছে। এ বিষয়ে বিজেপি নেতা রামপদ দাস বলেন, ‘‘বিএসএফের এলাকা বাড়লে বরং চোরাচালান, দুর্নীতি কমবে। এটা একটা বিচ্ছিন্ন ঘটনা ঘটেছে। তৃণমূল তাকে সামনে রেখে গোটা বাহিনীকে ধর্ষক বানাতে চাইছে। এটা বাহিনীর প্রতি অমর্যাদা। শাসকদল রাজনৈতিক ফায়দা তুলতে এ সব বলছে।’’
বিএসএফের ভয়ে লুকিয়ে পড়েছিলেন কাঁকরোলের মাচার নীচে। মধ্যরাতে সেখান থেকে টেনে বার করে ধর্ষণ করা হয় বছর তেইশের তরুণীকে! বিএসএফের কমান্ডার পদমর্যাদার এক অফিসারের নির্দেশেই ওই তরুণীকে ধর্ষণ করেছেন বাহিনীর এক কনস্টেবল! বাগদায় ধর্ষণের ঘটনায় এমন চাঞ্চল্যকর তথ্যই জানতে পেরেছে পুলিশ। বৃহস্পতিবার রাতের ওই ঘটনায় শুক্রবার গ্রেফতার হওয়া দুই বিএসএফ-কর্মীকে শনিবার বনগাঁ মহকুমা আদালতে হাজির করানো হয়। বিচারক তাঁদের সাত দিন পুলিশি হেফাজতে রাখার নির্দেশ দিয়েছেন।   তদন্তকারীদের সূত্রে জানা গিয়েছে, গত বৃহস্পতিবার রাতে উত্তর ২৪ পরগনার বাগদার জিতপুর বর্ডার আউটপোস্টের কাছাকাছি এলাকায়  সীমান্ত পেরোনোর চেষ্টা করছিলেন বছর তেইশের ওই তরুণী। তাঁর সঙ্গে ছিলেন স্বামী ও দুই সন্তান। তাঁরা আদতে উত্তর ২৪ পরগনারই বসিরহাটের ত্রিমোহিনী এলাকার বাসিন্দা। পুলিশের কাছে করা অভিযোগে ওই তরুণী জানিয়েছেন, তাঁরা রাতের অন্ধকারে সীমান্তের কাছাকাছি যাওয়ার চেষ্টা করছিলেন। ওই সীমান্ত এলাকায় পাহারার দায়িত্ব বিএসএফের ৬৮ নম্বর ব্যাটালিয়নের। ওই রাতে বিএসএফ-কর্মীদের টর্চের আলোয় ওই তরুণীদের গতিবিধি টের পেয়ে যায় বিএসএফ। এর পর সীমান্ত রক্ষী বাহিনীর তাড়া খেয়ে ওই তরুণী স্বামী-সন্তান-সহ পালানোর চেষ্টা করেন। সেই সময় স্বামী এবং এক সন্তানের কাছ থেকে তিনি অন্য সন্তান-সহ বিচ্ছিন্ন হয়ে পড়েন। পুলিশের কাছে ওই তরুণী জানিয়েছেন, এর পর ছোট্ট মেয়েকে নিয়ে ওই তরুণী আশ্রয় নেন সীমান্তবর্তী একটি কাঁকরোল ক্ষেতে। কাঁকরোলের মাচার নীচে তিনি যখন সন্তান নিয়ে লুকিয়ে, তখনই এক বিএসএফ কনস্টেবল তাঁদের দেখতে পান টর্চের আলোয়। এর পর তিনি ওই তরুণী এবং তাঁর শিশুকন্যাকে তুলে নিয়ে যাওয়া হয়। খবর পেয়ে পৌঁছন বিএসএফের এএসআই পদমর্যাদার এক অফিসার। তিনি পোস্ট কমান্ডার। তদন্তকারীরা জানতে পেরেছেন, ওই এএসআইয়ের নির্দেশেই তাঁর অধীনস্থ কনস্টেবল তরুণীকে এর পর ধর্ষণ করেন। তরুণী পুলিশকে জানিয়েছেন, তাঁকে বলা হয়েছিল, ‘‘কনস্টেবলের কাজ শেষ হয়ে গেলেই তাঁকে ছেড়ে দেওয়া হবে।’’ ‘প্রতিশ্রুতি’ মতো তাঁদের দু’জনকে ছেড়েও দেয় বিএসএফ। এর পর শুক্রবার বিকেল ৪টে নাগাদ ওই তরুণী বাগদা থানায় এসে অভিযোগ দায়ের করেন। সেই অভিযোগের ভিত্তিতে ওই দুই বিএসএফ-কর্মীকে গ্রেফতার করা হয়। ধৃতেরা জিজ্ঞাসাবাদের সময় নিজেদের অপরাধের কথা স্বীকার করেছেন বলে পুলিশ সূত্রে জানা গিয়েছে। ধৃতদের শনিবার বনগাঁ আদালতে হাজির করানো হয়। বিচারক অভিযুক্তদের সাত দিন পুলিশ হেফাজতে রাখার নির্দেশ দিয়েছে। পুলিশ সূত্রে জানা গিয়েছে, ওই তরুণীর মেডিক্যাল পরীক্ষা হয়েছে। তাঁর দেহে মারধরের চিহ্নও মিলেছে। ধৃতদের নিজেদের হেফাজতে পেয়ে ঘটনার পুনর্নিমাণ করা হবে বলেও জানা গিয়েছে তদন্তকারীদের সূত্রে। পাশাপাশি, শনিবার ম্যাজিস্ট্রেটের কাছে অভিযোগকারিণীর বয়ান রেকর্ড করা হয়েছে। শনিবার ঘটনাস্থলে যান বাগদার বিধায়ক তথা তৃণমূলের বনগাঁ সংসদীয় জেলার সভাপতি বিশ্বজিৎ দাস। এলাকা ঘুরে দেখেন তিনি। বিএসএফকে বিঁধে তাঁর অভিযোগ, ‘‘বিএসএফ এক জন অসহায় মহিলাকে ধর্ষণ করেছে। এ নিয়ে এলাকায় মানুষের মধ্যে চাপা আতঙ্ক আছে। বিএসএস যা করেছে তাতে সাধারণ মানুষ আরও নিরাপত্তাহীনতায় ভুগবেন। আমরা আগামিদিনে এটা নিয়ে মিছিল করব। আজ যা দেখলাম তা সবিস্তারে মুখ্যমন্ত্রীকে জানাব। স্থানীয় বাসিন্দারা বলছেন, বিএসএফ নববিবাহিত কোনও মহিলা দেখলেই তাঁকে আটকে রাখছে। ফোন নম্বর চাইছে।’’ বিশ্বজিতের অভিযোগ নিয়ে বিজেপির বনগাঁ সাংগঠনিক জেলার সম্পাদক দেবদাস মণ্ডলের পাল্টা তোপ, ‘‘বিশ্বজিৎবাবুরা ঘোলা জলে মাছ ধরতে নেমেছেন। আইন আইনের পথে চলবে। যদি ওঁরা দোষ করে থাকেন তা হলে  শাস্তি পাবেন।’’
মহিলাকে ধর্ষণ করে খুনের অপরাধে যাবজ্জীবন কারাদণ্ডের রায় দিয়েছিল মধ্যপ্রদেশ হাই কোর্ট। ১০ বছর পর হাই কোর্টের নির্দেশেই মুক্তি পেলেন এক ব্যক্তি। কিন্তু হঠাৎ করে অভিযুক্তকে বেকসুর খালাস করার কারণ? আদালতের নতুন পর্যবেক্ষণ, এই ধর্ষণ এবং খুনের মামলার তদন্তকারী প্রধান আধিকারিক ময়নাতদন্তের উপর জোর দেননি এবং বিষয়টিকে যথেষ্ট গুরুত্ব সহকারে দেখেননি। আদালতের রায়ে জানানো হয়, মৃতার হাত থেকে অপরাধীর চুল উদ্ধার করার পরে এই চুলের ডিএনএ পরীক্ষা করে গ্রেফতার হওয়া ব্যক্তির ডিএনএ-র সঙ্গে মিলিয়ে দেখা উচিত ছিল। কিন্তু এ রকম কোনও প্রচেষ্টা  তদন্তকারী আধিকারিক করেননি। ২০১২ সালে অভিযুক্তকে যাবজ্জীবন কারাদণ্ডের সাজা শোনানো হয়। শুক্রবার বিচারপতি সুবোধ অভয়ঙ্কর এবং বিচারপতি সত্যেন্দ্রকুমার সিংহের ইনদওর বেঞ্চে মামলা উঠলে, এই বেঞ্চ ধৃতকে বেকসুর খালাস করে। এই বেঞ্চ আরও জানিয়েছে, তদন্তে অবহেলা করা শুধু মাত্র সাজাপ্রাপ্ত ওই ব্যক্তির উপরই নয়, মৃতার প্রতিও অবিচার।  এই অবহেলার জন্য হয়তো আসল অপরাধী কখনও ধরা পড়েনি। প্রসঙ্গত, ২০১১ সালে এক মহিলাকে ধর্ষণ ও হত্যার অভিযোগে ওই ব্যক্তিকে গ্রেফতার করা হয়। পরে আদালতের পক্ষ থেকে যাবজ্জীবন সাজার রায় শোনানো হয়। তবে তাঁর আইনজীবী  বারবার দাবি করেন যে, তাঁর  মক্কেলকে মিথ্যা ভাবে ফাঁসানো হয়েছে।
বিজেপি নেত্রী সোনালি ফোগটের মৃত্যু নিয়ে ইতিমধ্যেই রহস্য আরও ঘনীভূত হচ্ছে। সোনালিকে ধর্ষণ ও খুনের দায়ে সোনালিরই আপ্ত-সহায়ক সুধীর সাঙ্গোয়ান এবং বন্ধু সুখবিন্দর ওয়াসিকে বৃহস্পতিবার সন্ধ্যায় গ্রেফতার করা হয়েছে।
অভিনেত্রী সোনালি ফোগতের আকস্মিক মৃত্যু নিয়ে ধোঁয়াশা ক্রমেই বাড়ছে। প্রাথমিক অনুমান ছিল, গোয়া সফরে গিয়ে হৃদ্‌রোগে আক্রান্ত হয়ে মারা গিয়েছেন তিনি। কিন্তু ময়নাতদন্তের পর তাঁর শরীর জুড়ে ক্ষতচিহ্ন দেখে বোঝা গিয়েছে, ভোঁতা কিছু দিয়ে তাঁকে আঘাত করা হয়েছিল। যদিও পরিবারের দাবি, খাবারে বিষ মিশিয়ে ধর্ষণ করা হয়েছিল হরিয়ানার বিজেপি নেত্রীকে। এর জন্য তাঁরা দায়ী করতে চেয়েছেন সোনালির দুই সহকর্মীকেই। সুধীর সভগন ও সুখবিন্দর নামের সেই দু’জনকে গ্রেফতার করা হয়েছে। সেই সঙ্গে গোটা ঘটনাকে দীর্ঘ দিনের চক্রান্ত এবং ষড়যন্ত্রের ফলশ্রুতি হিসাবেই দেখছে সোনালির পরিবার। যার আভাস পাওয়া গিয়েছিল সোনালির শেষ ফোনে।  বৃহস্পতিবার অভিনেত্রীর ভাই রিঙ্কু জানান, সোনালিকে গোয়াতে নিয়ে যাওয়াও চক্রান্তেরই অংশ। কারণ, তাঁর শ্যুটিংয়ের দিন নির্ধারিত ছিল ২৪ অগস্ট। আর এ দিকে হোটেলের ঘর নেওয়া হয়েছিল ২১ এবং ২২ তারিখের জন্য। এমনটা কেন হল, প্রশ্ন তুলছেন তিনি। তা ছাড়া গোয়ার সেন্ট অ্যান্টনি হাসপাতাল, যেখানে সোনালিকে নিয়ে যাওয়া হয়েছিল, সেখান থেকেও জানানো হয়েছে অভিনেত্রীর আগেই মৃত্যু হয়েছিল।  মৃত্যুর আগের দিন বাড়ির সঙ্গে কথাও বলেছিলেন সোনালি। জানান, খাবার খেয়ে অস্বস্তি হচ্ছে। তার পর আর যোগাযোগ করা যায়নি তাঁর সঙ্গে। এতেই সন্দেহ গাঢ় হচ্ছে সোনালির পরিবারের।  ইতিমধ্যে মরদেহ দিল্লিতে এসে পৌঁছেছে শুক্রবার। সোনালির বাসস্থান হিসারের পথে চলেছে। ভাই রিঙ্কুর কথায়, “আমরা বেশ টের পাচ্ছি, পুরোটাই ছক ছিল। তবে তদন্ত যে ভাবে হচ্ছে, তাতে আমরা সন্তুষ্ট। শুধু এর বিচার চাই।” তিন বছর আগে, সোনালি নাকি তাঁর এক সহযোগীর যৌন হেনস্থার শিকার হয়েছিলেন। পরিবার সূত্রে খবর, তখন হুমকি দিয়ে চুপ করিয়ে রাখা হয়েছিল সোনালিকে। ময়নাতদন্তে আসা রিপোর্ট আরও খতিয়ে দেখা হচ্ছে বলে জানান চিকিৎসকরা। সোনালিকে ধর্ষণ করা হয়েছে কি না, তা জানার  জন্য বিশেষ কিছু রাসায়নিক বিশ্লেষণ হবে। তার পরই ফাঁস হবে সোনালির মৃত্যু-রহস্য।  ছোটপর্দায় সোনালি ফোগতকে শেষ বার দেখা গিয়েছিল বিগ বস ১৪-এ। তিনি এক জন ‘ওয়াইল্ডকার্ড’ প্রতিযোগী হিসাবে প্রবেশ করে অল্প সময়ের মধ্যে ব্যাপক জনপ্রিয় হয়ে গিয়েছিলেন। প্রথমে কংগ্রেসে থাকলেও পরে বিজেপিতে যোগ দেন সোনালি। ২০১৯ সালে হরিয়ানা নির্বাচনে বিজেপির টিকিটে আদমপুর থেকে বিধানসভা নির্বাচনে লড়েছিলেন তিনি। টিকটকেও খুব জনপ্রিয় ছিলেন তিনি।
মুম্বই থেকে মধ্যপ্রদেশের জবলপুরে কাকার বাড়িতে ঘুরতে গিয়েছিল বছর ষোলোর কিশোরী। অভিযোগ, তাকে পাঁচ দিন ধরে মারধর এবং ধর্ষণ করেন তারই দুই খুড়তুতো দাদা। বিষয়টি কিশোরীর ঠাকুমার নজরে আসতেই তিনি বাধা দেওয়ার চেষ্টা করেন। কিন্তু তাঁকেও ধর্ষণ করা হয় বলে অভিযোগ। কিশোরীর শারীরিক অবস্থার অবনতি হলে তাকে বেসরকারি হাসপাতালে ভর্তি করানো হয়। তার পর দিনই মৃত্যু হয় কিশোরীর। শুধু তাই নয়, কিশোরীর দেহ সকলের অলক্ষে জবলপুরে সমাধিস্থ করে দেওয়ার অভিযোগ উঠেছে কাকা এবং তাঁর দুই ছেলের বিরুদ্ধে। পুলিশ সূত্রে খবর, গত ১১ অগস্ট জবলপুরে কাকার বাড়িতে ঘুরতে এসেছিল কিশোরী। মুম্বইয়ে সে বাবার সঙ্গে থাকত। ঘটনার সূত্রপাত ১৩ অগস্ট। ওই দিন তাকে মারধর করে দুই তুতো দাদা। তার পর পাঁচ দিন ধরে ধর্ষণ করেন তাঁরা। কিশোরীর অবস্থার অবনতি হলে ১৯ অগস্ট হাসপাতালে ভর্তি করানো হয়। ২০ অগস্ট কিশোরীর মৃত্যু হয়। কিশোরীর বাবা পুলিশকে জানিয়েছেন, মেয়ের মৃত্যুর খবর পেয়েছিলেন তাঁর মায়ের কাছ থেকে। শুধু তাই নয়, মা তাঁকে জানিয়েছেন যে, দুই ভাইপো মিলে কিশোরীকে ধর্ষণ করেছে। খবর পেয়েই জবলপুরে আসেন তিনি। পুলিশের কাছে ভাইপো এবং ভাইয়ের বিরুদ্ধে অভিযোগ দায়ের করেছেন তিনি। কিশোরীর বাবার অভিযোগের ভিত্তিতে এক অভিযুক্তকে গ্রেফতার করেছে পুলিশ। আর এক জন পলাতক। জবলপুরের অতিরিক্ত পুলিশ সুপার প্রদীপ কুমার জানিয়েছেন, ২৩ অগস্ট কিশোরীর দেহ কবর থেকে তুলে ময়নাতদন্তের জন্য পাঠানো হয়েছে। কিশোরীর ঠাকুমার মেডিক্যাল টেস্ট করানো হয়েছে। তাতে ধর্ষণের বিষয়টি ধরা পড়েছে।
নাবালিকাকে ধর্ষণের অভিযোগে এক যুবকের বিরুদ্ধে পকসো আইন (প্রোটেকশন অব চিলড্রেন ফ্রম সেক্সুয়াল অফেন্সেস অ্যাক্ট)-এ রুজু করা মামলা খারিজ করল কর্নাটক হাই কোর্ট। দায়রা আদালতে ওই মামলা চলাকালীন প্রাপ্তবয়স্ক হতেই ওই মেয়েটি অভিযুক্ত যুবককে বিয়ে করেন । হাই কোর্টের পর্যবেক্ষণ, অভিযুক্তকে বিয়ে করার পর পরিবর্তিত পরিস্থিতিতে ওই যুবকের বিরুদ্ধে ধর্ষণের অভিযোগ প্রমাণ করতে পারবেন না মেয়েটির বাবা তথা আবেদনকারী। সংবাদ সংস্থা সূত্রে খবর, ২০১৯ সালে তাঁর ১৭ বছরের মেয়ে নিখোঁজ হয়েছে দাবি করে পুলিশের কাছে লিখিত অভিযোগ করেছিলেন কর্নাটকের এক বাসিন্দা। তদন্তে নেমে ২৩ বছরের ওই যুবকের সঙ্গে মেয়েটিকে উদ্ধার করে পুলিশ। সে সময় দু’জনেরই দাবি ছিল, তাঁরা স্বেচ্ছায় একসঙ্গে রয়েছেন। তবে ওই যুবকের বিরুদ্ধে পকসো আইনে নাবালিকাকে ধর্ষণের মামলা রুজু করেন মেয়েটির বাবা। দায়রা আদালতে ওই মামলার প্রক্রিয়া চলাকালীন ১৮ মাস জেলে ছিলেন অভিযুক্ত। ২০২০ সালের নভেম্বরে জামিন পাওয়ার পর জেল থেকে ছাড়া পান অভিযুক্ত। তত দিনে মেয়েটির বয়স ১৮ বছর হয়ে গিয়েছে। এর পর অভিযুক্ত যুবককেই বিয়ে করেন মেয়েটি। তাঁদের একটি সন্তানও হয়েছে। এই আবহে অভিযুক্তের বিরুদ্ধে পকসো-সহ ভারতীয় দণ্ডবিধির ৩৭৬ ধারায় ধর্ষণের মামলা খারিজ করে দিয়েছেন কর্নাটক হাই কোর্টের বিচারপতি এম নাগাপ্রসন্ন। তিনি বলেন, ‘‘বাস্তব হল যে, ওই যুগল বিবাহিত এবং তাঁরা নিজেদের সন্তান প্রতিপালনও করছেন। এই তথ্য প্রকাশ্যেই রয়েছে। ফলে ওই যুগলের মুখের উপর আদালতের দরজা বন্ধ করে এই শুনানি চালিয়ে গেলে তাতে আইনের অপপ্রয়োগ করা হবে।’’
বিলকিস বানোর ধর্ষকদের মুক্তি দেওয়া নিয়ে প্রশ্ন তুললেন বম্বে হাই কোর্টের প্রাক্তন বিচারপতি ইউ ডি সালভি। তিনিই ওই ১১ জন অপরাধীকে ধর্ষণ ও খুনের মামলায় দোষী সাব্যস্ত করেছিলেন। আর আজই সুপ্রিম কোর্ট জানিয়ে দিয়েছে, অপরাধীদের মুক্ত করতে গুজরাত সরকারের সিদ্ধান্তের বিরুদ্ধে করা জনস্বার্থ মামলা শুনতে রাজি আছে তারা। এ নিয়ে বিভিন্ন ব্যক্তির আর্জি শোনার পর প্রধান বিচারপতি এন ভি রমণার বেঞ্চ এই সিদ্ধান্তের কথা জানিয়েছে। ১৫ অগস্ট, দেশের স্বাধীনতা দিবসে ধর্ষণ ও এক পরিবারের সাত সদস্যের খুনের দায়ে দোষী সাব্যস্ত ১১ জনকে মুক্তি দিয়েছে গুজরাত সরকার। অপরাধীদের ফুলমালা মিষ্টিতে শুধু বরণ করে নেওয়াই হয়নি, তাদের ব্রাহ্মণ পরিচয় দেখিয়ে সংস্কারী আখ্যাও দিয়েছেন বিজেপির এক বিধায়ক। গোটা বিষয়টি নিয়ে ক্ষুব্ধ বম্বে হাই কোর্টের প্রাক্তন বিচারপতি সালভি, এক দিন যদি ওই অপরাধীদের যাবজ্জীবন কারাদণ্ডে দণ্ডিত করেছিলেন। সালভি বলেছেন, ‘‘সিদ্ধান্ত (এদের মুক্তির) যে কেউ নিন না কেন, আমার মনে হয়, সেটা পুনর্বিবেচনা করা উচিত।’’ তাঁর কথায়, ‘‘সমস্ত তথ্যপ্রমাণ খতিয়ে দেখার পরেই এদের যাবজ্জীবন কারাদণ্ড দেওয়া হয়েছিল। কিন্তু পরবর্তী সময়ে সরকার কী ভাবল, সেটা একটা প্রশ্ন।’’ সালভি বলেন, ‘‘যে বিচারপতি রায় দিলেন, এমন সিদ্ধান্ত নেওয়ার আগে তাঁর মতামত কি তাঁরা জানতে চেয়েছে? আমি বলছি, মুক্তির ব্যাপারে কিছুই জানতাম না। এ ছাড়া, এই ঘটনার তদন্ত সিবিআই করেছিল। এই ধরনের ব্যাপারে এগোতে গেলে রাজ্য সরকারকে কেন্দ্রের পরামর্শ নিতে হয়। জানিনা, সেটাও করা হয়েছে কিনা। আর যদি সেটা করা হয়ে থাকে, তাহলে কেন্দ্রীয় সরকারের অবস্থান ঠিক কি?’’ প্রাক্তন বিচারপতির মন্তব্য, ‘‘অপরাধীদের মুক্তি দেওয়ার অধিকার সরকারের রয়েছে ঠিকই। কিন্তু সেই সিদ্ধান্ত নেওয়ার আগে সবদিক বিবেচনা করে দেখতে হয়। জানিনা, ওরা (গুজরাত সরকার) সে সব খতিয়ে দেখেছে কিনা।’’ যে ভাবে ওই ১১ জন অপরাধীকে বরণ করে নেওয়া হয়েছে, তা নিয়েও ক্ষোভ জানিয়েছেন প্রাক্তন বিচারপতি সালভি। তাঁর কথায়, ‘‘এটা একেবারেই ঠিক হয়নি। কেউ কেউ আবার মনে করেছেন, এসব হিন্দুত্বের অংশ, এরা ব্রাহ্মণ— এই ধরনের ভাবনাও মেনে নেওয়া যায় না।’’ বম্বে হাই কোর্টের প্রাক্তন বিচারপতির যুক্তি, ১১জন অপরাধীকে মুক্তি দেওয়ার আগে বিলকিস বানোর পরিবারের কথা ভাবা উচিত ছিল। কারণ, অত্যাচারের শিকার হয়েছে তাঁরা। প্রাক্তন বিচারপতি সালভির কথায়, ‘‘যে অপরাধীদের মুক্তি দেওয়া হল, তারা কি ক্ষমা চেয়েছে? অথচ তাদের গলাতে মালা পরিয়ে দেওয়া হল। মনে হয় না, অপরাধ নিয়ে তাদের অনুশোচনা হয়েছে।’’ বিলকিস বানোর ধর্ষকদের সাজা দিয়েছিলেন যিনি, সেই বিচারপতিই প্রকাশ্যে ক্ষোভ প্রকাশ করায় অস্বস্তির মধ্যে পড়েছে গুজরাত সরকার। এদিকে, আজ সুপ্রিম কোর্টেও জানিয়ে দিয়েছে, অপরাধীদের মুক্তির বিরোধিতায় আনা পিটিশনগুলি শোনা হবে। প্রধান বিচারপতির আদালতে আজ সকালে বিষয়টি তোলেন আইনজীবী অপর্ণা ভট্ট। আগামিকালই বিষয়টি শোনার আর্জি জানান তিনি। প্রধান বিচারপতি এই বিষয় নিয়ে শুনতে রাজি হয়ে যান। তিনি আইনজীবী কপিল সিব্বলের কাছে জানতে চান, গুজরাত সরকার সুপ্রিম কোর্টের আদেশের পরই অপরাধীদের মুক্তির সিদ্ধান্ত নিয়েছে কিনা। সিব্বল জানান, সুপ্রিম কোর্ট সরকারকে বিষয়টি খতিয়ে দেখার সুযোগ দিয়েছিল। বিচারপতি অজয় রাস্তোগির আদালত সেই নির্দেশ দেন। এরপরেই প্রধান বিচারপতিকে সিব্বল বলেন, ‘‘আমরা সুপ্রিম কোর্টের নির্দেশ নিয়ে কিছু বলছি না, অপরাধীদের মুক্তির সিদ্ধান্তে আপত্তি জানাচ্ছি।’’ সিপিএম নেত্রী সুভাষিনী আলি, তৃণমূল সাংসদ মহুয়া মৈত্র, সাংবাদিক রেবন্তী লাল, অধ্যাপিকা রূপরেখা বর্মারা বিলকিস বানোর ধর্ষকদের মুক্তির বিরোধিতা করে সুপ্রিম কোর্টের দ্বারস্থ হয়েছেন। তেলঙ্গানা বিধান পরিষদের সদস্য ও টিআরএস নেত্রী কে কবিতাও প্রধান বিচারপতিকে চিঠি লিখে বিষয়টি নিয়ে হস্তক্ষেপ করার আর্জি জানিয়েছিলেন।
মাটির বাড়ির দরজা ভেঙে মাঝরাতে দুই মহিলাকে পুকুরপাড়ে টেনে নিয়ে গিয়ে গণধর্ষণের অভিযোগ উঠল পশ্চিম মেদিনীপুরের ডেবরায়। এই অভিযোগে মোট ন’জনকে গ্রেফতার করেছে পুলিশ। মঙ্গলবার সাত জন ধৃতকে মেদিনীপুর আদালতে তোলা হয়। তাঁদের মধ্যে চার জনের ছ’দিনের পুলিশ হেফাজত এবং বাকিদের ১৪ দিনের জেল হেফাজতের নির্দেশ দিয়েছেন বিচারক। মেদিনীপুরের পুলিশ সুপার দীনেশ কুমার বলেন, ‘‘গণধর্ষণের অভিযোগে এখনও পর্যন্ত গ্রেফতার করা হয়েছে ন’জনকে। এই অভিযোগের তদন্ত শুরু হয়েছে।’’ তিনি আরও জানিয়েছেন, প্রথমে সাত জনকে গ্রেফতার করা হয়েছিল। পরে এই অভিযোগে আরও দু’জনকে গ্রেফতার করা হয়। ওই দু’জনকে বুধবার আদালতে তোলা হবে। পুলিশ সূত্রে খবর, রবিবার রাতে ডেবরা ব্লকের ২ নম্বর ভরতপুর এলাকায় দুই মহিলাকে গণধর্ষণের অভিযোগ উঠেছে। তদন্তে নেমে প্রথমে সাত এবং পরে আরও দু’জনকে গ্রেফতার করে ডেবরা থানার পুলিশ। ওই মহিলাদের মধ্যে হাসপাতালে চিকিৎসাধীন এক জন। অন্য জনকে প্রাথমিক চিকিৎসার পর হাসপাতাল থেকে ছেড়ে দেওয়া হয়েছে। পুলিশ ও স্থানীয় সূত্রের খবর, রবিবার ডেবরা মাড়তলা এলাকায় একটি ব্যান্ডের রিহার্সালে গিয়েছিলেন তিন মহিলা-সহ পাঁচ জন। সন্ধ্যা নাগাদ সেই রিহার্সাল শেষ হয়। তবে নিজেদের বাড়ি না ফিরে ভরতপুরের বাসিন্দা তথা ব্যান্ডের এক মহিলার বাড়িতে গিয়েছিলেন তিন মহিলা-সহ ব্যান্ডের দু’জন সঙ্গী। অভিযোগ,  মাঝরাতে ওই মহিলার বাড়ির দরজা ভেঙে দুই মহিলাকে পুকুরপাড়ে টেনে নিয়ে যান একাধিক যুবক-সহ এক ব্যক্তি। সেখানে তাঁদের ধর্ষণ করেন। পরে মহিলাদের হুমকি দিয়ে সেখান থেকে তাড়িয়ে দেওয়া হয়। সোমবার ডেবরা থানায় গণধর্ষণের লিখিত অভিযোগ জানান ওই স্থানীয় মহিলা এবং ব্যান্ডের এক যুবক। সেই অভিযোগের ভিত্তিতে তদন্তে নেমে অভিযুক্ত করা হয়। পুলিশ সূত্রে খবর, অভিযুক্তেরা বেশির ভাগই ডেবরার বাসিন্দা। ইতিমধ্যে এই ঘটনায় এক মহিলা অসুস্থ হওয়ায় ডেবরা সুপার স্পেশালিটি হাসপাতালে চিকিৎসাধীন রয়েছেন।
আট বছরের ছোট্ট মেয়েকে ধর্ষণ করে খুনের অভিযোগ উঠল দিল্লির এক মাংস বিক্রেতার বিরুদ্ধে। পুলিশ সূত্রের খবর, মেয়েটির মায়ের সঙ্গে অবৈধ সম্পর্ক গড়ে উঠেছিল অভিযুক্তের। দু’জনকে ঘনিষ্ঠ অবস্থায় দেখে ফেলেছিল সে। তাই পথের কাঁটা সরিয়ে দিতেই তাকে প্রথমে অপহরণ করা হয়। তারপর ধর্ষণ করে খুন করা হয়। সোমবার অভিযুক্তকে গ্রেফতার করেছে পুলিশ। পুলিশ জানিয়েছে, অভিযুক্ত ওই মাংসবিক্রেতার নাম রিজওয়ান ওরফে বাদশা। তিনি বিহারের বাসিন্দা, ২০ বছর আগে দিল্লিতে চলে এসেছিলেন তিনি। রাজধানীর তুর্কমান গেট এলাকায় মাংসের দোকান চালাতেন। নিয়মিত গাঁজার নেশাও করতেন রিজওয়ান। অভিযোগ, গত ৪ অগস্ট মধ্যরাতে নির্যাতিতা নাবালিকাকে বাড়ি থেকে তুলে নিয়ে যান তিনি। যমুনা খাদারের জঙ্গল এলাকায় শিশুটিকে প্রথমে ধর্ষণ করেন। তারপর তার গলা কেটে দেন ধারালো অস্ত্র দিয়ে। খুনের পর বাচ্চাটির মুখও কেটে কেটে বিকৃত করে দেন অভিযুক্ত। সবটাই পুলিশের জেরার মুখে স্বীকার করেছেন রিজওয়ান।  নির্যাতিতার বাবা জানিয়েছেন, সে দিন রাতে স্ত্রী ও চার সন্তানের সঙ্গে ঘুমোচ্ছিলেন তিনি। ভোরবেলা উঠে এক মেয়েকে খুঁজে পাচ্ছিলেন না। তন্নতন্ন করে খুঁজেও মেয়েকে না পেয়ে থানায় যান তিনি। অপহরণের অভিযোগ দায়ের করেন। সেই থেকেই তদন্ত শুরু করেছিল পুলিশ। ৫০ জনের একটি দল খুঁজছিল অভিযুক্তকে। ১৮ অগস্ট ঝোপের মধ্যে থেকে শিশুটির ক্ষতবিক্ষত দেহ উদ্ধার করা হয়। ময়নাতদন্তের পর এফআইআরে খুন এবং শিশুর উপর যৌন নির্যাতনের অভিযোগ যুক্ত হয়। অবশেষে সোমবার মূল অভিযুক্ত রিজওয়ানকে গ্রেফতার করে পুলিশ। পুলিশের জেরার মুখে রিজওয়ান স্বীকার করেছেন, মেয়েটির মায়ের সঙ্গে অবৈধ সম্পর্ক গড়ে উঠেছিল তাঁর। দু’জনকে ঘনিষ্ঠ অবস্থায় দেখে ফেলেছিল বাচ্চাটি। তাই পথের কাঁটা সরিয়ে দেওয়ার ছক কষেন তিনি। ঘটনার দিন মেয়েটির বাড়ির কাছে গিয়ে বেশ কিছু ক্ষণ গাঁজা টানেন রিজওয়ান। বাড়ির সকলের ঘুমিয়ে পড়ার জন্য অপেক্ষা করেন। তার পর চুপিচুপি বাড়িতে ঢুকে ঘুমন্ত শিশুটিকে তুলে নিয়ে যান। ঝোপের মধ্যে তাকে ধর্ষণ করে খুন করেন রিজওয়ান।
দিন কয়েক ধরে অসুস্থ বোধ করছিল কিশোরী। তাকে হাসপাতালে নিয়ে যেতেই হতবাক হয়ে গেল পরিবার। তাঁদের দাবি, তাঁরা হাসপাতালের চিকিৎসকদের থেকে জানতে পারেন, ওই কিশোরী অন্তঃসত্ত্বা হয়ে পড়েছেন। অভিযোগ, স্থানীয় একটি মন্দিরের পুরোহিত ওই কিশোরীকে ধর্ষণ করেন। পুলিশ অভিযুক্তকে গ্রেফতার করেছে। এই ঘটনা ঘটেছে হুগলির কোন্নগরে। পুলিশ সূত্রে জানা গিয়েছে, সম্প্রতি ওই কিশোরী অসুস্থ হয়ে পড়েছিল। তাকে পরিবারের লোকজন শ্রীরামপুরের ওয়ালশ হাসপাতালে ভর্তি করে। পরিবারের সদস্যদের দাবি, হাসপাতাল সূত্রে তাঁরা জানতে পারেন, ওই কিশোরী অন্তঃসত্ত্বা হয়ে পড়েছে। পরিবারের দাবি, নাবালিকা জানিয়েছে, কোন্নগরের একটি মন্দিরের পুরোহিত তাকে উপুর্যুপরি ধর্ষণ করেছেন। নাবালিকার পরিবারের অভিযোগ, ওই কিশোরীকে খুনের হুমকিও দিয়েছিলেন ওই পুরোহিত। এ নিয়ে রবিবার উত্তরপাড়া থানায় অভিযোগ দায়ের করে নাবালিকার পরিবার। পুলিশ অভিযুক্ত পুরোহিতকে গ্রেফতার করেছে। চন্দননগরের পুলিশ কমিশনার অমিত পি জাভালগি বলেন, ‘‘নাবালিকার সঙ্গে কথা বলে অভিযোগের তদন্ত শুরু হয়েছে। পকসো আইনে মামলা রুজু করা হয়েছে। অভিযুক্তও গ্রেফতার হয়েছে। নাবালিকা সুস্থ হলে তার গোপন জবানবন্দি নেওয়া হবে।’’
ম্যাঞ্চেস্টার সিটির ফুটবলার বেঞ্জামিন মেন্ডির বিরুদ্ধে ধর্ষণ ও যৌন হেনস্থার মামলার শুনানিতে নিজের অভিজ্ঞতার কথা জানালেন এক অভিযোগকারী মহিলা। কী ভাবে তাঁর উপর মেন্ডি জোর করেছিলেন সেই বিবরণ দেন তিনি। মেন্ডির বিরুদ্ধে ওঠা অভিযোগ প্রমাণিত হলে কড়া শাস্তি হতে পারে তাঁর। শেষ হয়ে যেতে পারে ফুটবল জীবন। ইংল্যান্ডের চেস্টার ক্রাউন আদালতে সাক্ষ্য দেওয়ার সময় মহিলা জানান, তিনি এক দিন রাতে মেন্ডির বাড়িতে ছিলেন। তাঁর সঙ্গে আরও কয়েক জন বন্ধু ছিলেন। পর দিন সকালে তিনি যখন স্নান করছিলেন তখন মেন্ডি জোর করে বাথরুমে ঢুকে পড়েন। মহিলা বলেন, ‘‘আমি মেন্ডিকে বেরিয়ে যেতে বলেছিলাম। কিন্তু ও বেরোয়নি। ওর হাত থেকে নিজেকে ছাড়ানোর অনেক চেষ্টা করেছিলাম। কিন্তু পারিনি। অনেক চিৎকার করেছিলাম। কেউ সাহায্য করেনি।’’ তদন্তকারীরা জানিয়েছেন, লুই সাহা মাতুরি নামে এক ব্যক্তির মাধ্যমে মহিলাদের ফাঁদে ফেলতেন মেন্ডি। মহিলাদের নিজের বাড়িতে নিয়ে গিয়ে অভব্যতা করতেন। ২০১৮ থেকে ২০২১ পর্যন্ত মাতুরিকে এ জন্য মোটা টাকাও দিয়েছেন মেন্ডি। ম্যাঞ্চেস্টার সিটির ফুটবলারের বাড়ির দরজার সিসিটিভি-র ভিডিয়োও আদালতে জমা দিয়েছেন তদন্তকারীরা। মোট ১৩ জন মহিলা সাক্ষী হিসাবে উপস্থিত ছিলেন। সরকারি আইনজীবী জানিয়েছেন, সকলেই মেন্ডির বিরুদ্ধে কথা বলেছেন। কয়েক জন আদালতে অভিযোগের সমর্থনে প্রমাণও দাখিল করেছেন। সাক্ষীদের মধ্যে সাত জন মূল অভিযুক্ত হিসাবে চিহ্নিত করেছেন মেন্ডিকে। আট জন মূল অভিযুক্ত হিসাবে চিহ্নিত করেছেন মাতুরিকে। আট বার ধর্ষণ, এক বার যৌন হেনস্থা এবং এক বার ধর্ষণের চেষ্টার অভিযোগ রয়েছে ২৮ বছরের ফরাসি ফুটবলারের বিরুদ্ধে। প্রথম ন’টি অভিযোগের শুনানি আগেই শেষ হয়েছে। সব ক্ষেত্রেই মেন্ডি অভিযোগ অস্বীকার করেছেন। এখনও কোনও রায় দেয়নি আদালত।
টেড বান্ডি। বিশ্বের অপরাধ জগতের ইতিহাসে অন্যতম ব্যক্তিত্ব। এক সময় তার নাম শুনলেই ভয় পেত আট থেকে আশি। টেডের নৃশংসতার গল্প শুনলে আজও গা শিউরে ওঠে। টেডের বিরুদ্ধে ৩০ জনেরও বেশি মহিলাকে ধর্ষণ করে খুনের অভিযোগ উঠেছিল। যদিও অনেকের মতে এই সংখ্যা শতাধিক। বহু ডাকাতি এবং ছিনতাইয়ের অভিযোগও উঠেছিল টেডের বিরুদ্ধে।
জন্মদিনের পার্টিতে ডেকে ১৯ বছরের তরুণীকে ধর্ষণের অভিযোগ উঠল তিন যুবকের বিরুদ্ধে। ওই তিন যুবকের বিরুদ্ধে অভিযোগ, তাঁরা মাদক মিশ্রিত পানীয় খাইয়ে এই তরুণীকে ধর্ষণ করেছেন। গাজিয়াবাদের মোদী নগরে রবিবার এই ঘটনা ঘটেছে বলে পুলিশ জানিয়েছে। পুলিশ সূত্রে খবর, ওই তরুণী একটি বেসরকারি সংস্থায় কর্মরত। রবিবার তিনি একটি জন্মদিনের পার্টিতে যান। অভিযোগ, এই পার্টিতে এক যুবক তাঁকে মাদক মিশ্রিত পানীয় খাইয়ে একটি ঘরে ডেকে নিয়ে যান। এর পর ওই যুবক এবং তাঁর দুই বন্ধু ওই তরুণীকে ধর্ষণ করেন। জ্ঞান ফেরার পর অভিযুক্তদের আটকানোর চেষ্টা করলে তাঁকে মারধর করা হয় বলেও ওই তরুণী পুলিশের কাছে অভিযোগে জানিয়েছেন। পাশাপাশি এই ঘটনার কথা জানালে ওই তরুণীকে প্রাণে মেরে ফেলার হুমকি দেওয়া হয় বলেও অভিযোগ উঠেছে। পুলিশ সূত্রে আরও জানা গিয়েছে, ওই তরুণী বাড়ি ফিরে সমস্ত বিষয়টি জানান। এর পর সোমবার, নির্যাতিতা তরুণী এবং তাঁর বাবা মোদী নগর থানায় গিয়ে ওই তিন যুবকের বিরুদ্ধে অভিযোগ দায়ের করেন। তরুণীকে ডাক্তারি পরীক্ষার জন্য পাঠানো হলে চিকিৎসকরা ধর্ষণের বিষয়টি নিশ্চিত করেছেন। শেখর, কৃষ্ণ এবং অর্জুন নামে চিহ্নিত তিন অভিযুক্তকে গ্রেফতার করেছে পুলিশ।
বাড়ির পাশে পার্কে খেলতে গিয়ে নিখোঁজ হয়ে যায় ছ’বছরের এক শিশুকন্যা। বাড়ির অদূরে মৃত অবস্থায় তাকে উদ্ধার করল পুলিশ। ময়নাতদন্তের রিপোর্ট উল্লেখ করে পুলিশ জানিয়েছে, খুনের আগে ধর্ষণ করা হয়েছিল ছোট্ট মেয়েটিকে। হরিয়ানার পানিপথের এই ঘটনায়  ৪০ বছরের এক ব্যক্তিকে গ্রেফতার করেছে পুলিশ। পুলিশ সূত্রে খবর, গত মঙ্গলবার পার্কে খেলতে যায় মেয়েটি। সঙ্গে ছিল তার চার বছরের ভাই। ভাই সেখানে থাকলেও মেয়েটিকে আর খুঁজে পাওয়া যায়নি। পরিবারের দায়ের করা অভিযোগের ভিত্তিতে তদন্তে নামে পুলিশ। রাস্তার এক একটি সিসিটিভি ফুটেজ খতিয়ে দেখে মেয়েটির খোঁজ মেলে। তবে মৃত অবস্থায়। এই ঘটনায় ঈশ্বর নামে এক ব্যক্তিকে গ্রেফতার করা হয়েছে। অভিযোগ, মেয়েটিকে অপহরণের পর ধর্ষণ করে খুন করেন তিনি। ময়নাতদন্তের রিপোর্টে দেখা যায়, ছোট্ট মেয়েটিকে শ্বাসরোধ করে মারার আগে যৌন হেনস্থা করা হয়েছে। পুলিশ জানিয়েছে, অভিযুক্ত আদতে উত্তরাখণ্ডের বাসিন্দা। বেশ কিছু দিন ধরে স্থানীয় একটি ধাবায় কাজ করতেন। ঘটনার দিন বিস্কুটের প্রলোভন দেখিয়ে মেয়েটিকে ডেকে নিয়ে যান তিনি। এর পর মেয়েটিকে একটি ফাঁকা জায়গায় নিয়ে গিয়ে ধর্ষণ করা হয়। তার পর গলা টিপে খুন করেন অভিযুক্ত। ওই ব্যক্তির বিরুদ্ধে পকসো-সহ ভারতীয় দণ্ডবিধির একাধিক ধারায় মামলা রুজু হয়েছে।
ম্যাঞ্চেস্টার সিটির ফুটবলার বেঞ্জামিন মেন্ডির বিরুদ্ধে ধর্ষণ এবং যৌন হেনস্থার অভিযোগের শুনানি শুরু হয়েছে। সোমবার ছিল শুনানির দ্বিতীয় দিন। অপরাধ প্রমাণ হলে কড়া শাস্তি হতে পারে তাঁর। ইংল্যান্ডের চেস্টার ক্রাউন আদালতে মেন্ডি অবশ্য তাঁর বিরুদ্ধে ওঠা সব অভিযোগ অস্বীকার করেছেন। দ্বিতীয় দিনের শুনানিতে মোট ১৩ জন মহিলা সাক্ষী হিসাবে উপস্থিত ছিলেন। সরকারি আইনজীবী জানিয়েছেন, সকলেই মেন্ডির বিরুদ্ধে কথা বলেছেন। কয়েক জন আদালতে অভিযোগের সমর্থনে প্রমাণও দাখিল করেছেন। সরকারি আইনজীবী আদালতে বলেছেন, ‘‘মেন্ডি ফুটবল খেলেন। তার থেকেও বেশি মহিলাদের সঙ্গে অভব্যতা করেন। উনি নিজেকে প্রচুর ক্ষমতাশালী মনে করেন। মহিলাদের উপর বলপ্রয়োগ করেন। ধর্ষণ, যৌন হেনস্থার মতো ঘটনা ঘটিয়ে থাকেন। মনে করেন ক্ষমতা ব্যবহার করে শাস্তি এড়িয়ে যেতে পারবেন।’’ তদন্তকারীরা জানিয়েছেন, লুই সাহা মাতুরি নামে এক ব্যক্তির মাধ্যমে মহিলাদের ফাঁদে ফেলতেন মেন্ডি। মহিলাদের নিজের বাড়িতে নিয়ে গিয়ে অভব্যতা করতেন। ২০১৮ থেকে ২০২১ পর্যন্ত মাতুরিকে এ জন্য মোটা টাকাও দিয়েছেন মেন্ডি। ম্যাঞ্চেস্টার সিটির ফুটবলারের বাড়ির দরজার সিসিটিভি-র ভিডিয়োও আদালতে জমা দিয়েছেন তদন্তকারীরা। সাক্ষীদের মধ্যে সাত জন মূল অভিযুক্ত হিসাবে চিহ্নিত করেছেন মেন্ডিকে। আট জন মূল অভিযুক্ত হিসাবে চিহ্নিত করেছেন মাতুরিকে। আট বার ধর্ষণ, এক বার যৌন হেনস্থা এবং এক বার ধর্ষণের চেষ্টার অভিযোগ রয়েছে ২৮ বছরের ফরাসি ফুটবলারের বিরুদ্ধে। প্রথম ন’টি অভিযোগের শুনানি আগেই শেষ হয়েছে। সব ক্ষেত্রেই মেন্ডি অভিযোগ অস্বীকার করেছেন। এখনও কোনও রায় দেয়নি আদালত। আশা করা হচ্ছে, দশম অভিযোগের শুনানি প্রক্রিয়া তিন মাসের মধ্যে শেষ হবে। অপরাধ প্রমাণ হলে কড়া শাস্তি হতে পারে মেন্ডির। শেষ হয়ে যেতে পারে তাঁর ফুটবলজীবন। গত বছর অগস্টে গ্রেফতার হন তিনি। প্রথমে তাঁকে রাখা হয় লিভারপুলের একটি জেলে। পরে ম্যাঞ্চেস্টারের জেলে নিয়ে আসা হয়। গত জানুয়ারি মাসে ম্যাঞ্চেস্টার সিটির এই ফুটবলার শর্তসাপেক্ষে জামিন পান। তাঁকে পাসপোর্ট জমা রাখতে হয়েছে আদালতে। ফ্রান্সের হয়ে ১০টি ম্যাচ খেলেছেন তিনি।
এক বছর আগে দায়ের হওয়া কম গুরুত্বপূর্ণ এক লক্ষ মামলা প্রত্যাহার করার সিদ্ধান্ত নিল অসম সরকার। সোমবার স্বাধীনতা দিবসের দিন অসমের মুখ্যমন্ত্রী হিমন্ত বিশ্বশর্মা ঘোষণা করেন, গত বছর ১৪ অগস্টের আগে দায়ের হওয়া ছোটখাটো এমন এক লক্ষ মামলা প্রত্যাহার করে নেবে তাঁর সরকার। অসমের মুখ্যমন্ত্রীর বক্তব্য, ‘‘ধর্ষণ এবং খুনের মতো ঘটনা দ্রুত বিচার করতেই এই পদক্ষেপ।’’ সোমবার গুয়াহাটি জাতীয় পতাকা উত্তোলনের পর হিমন্ত জানান, অসমের নিম্ন আদালতগুলিতে চার লক্ষের বেশি মামলা বিচারাধীন রয়েছে। অনেক গুরুত্বপূর্ণ মামলার শুনানি দেরি করে হচ্ছে। নিম্ন আদালতে বোঝা কমানোর জন্যই কম গুরুত্বপূর্ণ মামলাগুলি তুলে নেওয়ার সিদ্ধান্ত হয়েছে। তিনি বলেন, ‘‘প্রত্যাহারের তালিকায় থাকবে নেটমাধ্যমে করা মন্তব্য নিয়ে বেশির ভাগ মামলা। জঘন্য অপরাধগুলির দ্রুত বিচারের জন্য এই পদক্ষেপ।’’   অন্য দিকে, অসমকে ভারতের থেকে আলাদা করা যাবে না বলে সুর চড়ান হিমন্ত। তাঁর কথায়, ‘‘যাঁরা এখনও সার্বভৌমত্বের স্বপ্ন দেখছেন, তাঁদের আলোচনার টেবিলে ফিরে আসা উচিত। অসম কখনই ভারত থেকে আলাদা হবে না।’’ অনেকে মনে করছেন, হিমন্তের এই বার্তা আলফা এবং এনএসসিএন-এর মতো জঙ্গি গোষ্ঠীর প্রতি। কারণ, এর আগে অসম-সহ উত্তর-পূর্বাঞ্চলের পাঁচটি রাজ্যে তারা স্বাধীনতা দিবস বয়কটের ডাক দিয়েছিল।
মা গিয়েছিলেন প্রতিবেশীর বাড়িতে। ঘরে ঘুমিয়ে ছিল ১৪ মাসের শিশু। ঘরে ঢুকে সেই শিশুটিকে ধর্ষণ করে ৩০ বছরের যুবক। ২৩ বছর পর দোষীকে যাবজ্জীবন দিল কলকাতা হাই কোর্ট। সঙ্গে ১০ হাজার টাকা জরিমানা। অভিযুক্ত দাবি করেছিল, শিশুটি খাট থেকে পড়ে গিয়েই চোট পেয়েছিল। যৌন নির্যাতনে নয়। আদালত এই যুক্তি মানেনি। রায়ে আদালত জানিয়েছে, ঘটনার সময় অভিযুক্ত যে ঘরের মধ্যে ছিল, তা স্পষ্ট। পড়ে গেলে শিশুটির শরীরে আরও আঘাত লাগতে পারত, তা-ও হয়নি। ১৯৯৯ সালের ২০ মে-র ঘটনা। দুপুরে ঘরে ঘুমিয়ে ছিল শিশুটি। তখন দুপুর তিনটে। প্রতিবেশীর বাড়ি থেকে শিশুটির কান্নার শব্দ পেয়ে ছুটে আসেন তার মা। ঘরে ঢুকে দেখেন, ৩০ বছরের ওই যুবকের কোলে রয়েছে শিশুটি। ওই যুবকের নাম অসীম দত্ত। তাঁর কাছ থেকে শিশুটিকে ফেরত চান মা। কিন্তু অসীম রাজি হয়নি। শেষ পর্যন্ত ওই মহিলার ভাইঝির কাছে শিশুটিকে ফেরত দেয়। দেখা যায়, শিশুটির যৌনাঙ্গে ক্ষত রয়েছে। ওই দিনই উত্তর ২৪ পরগনার বাগদা থানায় অভিযোগ দায়ের করে শিশুটির পরিবার। যদিও ধৃত অসীম দাবি করেছিল, মেঝেতে পাটকাঠি বিছানো ছিল। খাট থেকে সেখানে পড়ে গিয়েই চোট পেয়েছে শিশুটি। রাজ্য সরকারের আইনজীবী সঞ্জয় বর্ধন সেই যুক্তি খারিজ করে বলেন, ‘‘অমানবিক একটি ঘটনা। সমাজে এমন ঘটতে পারে ভাবাই যায় না। অপরাধী নিজেকে বাঁচানোর জন্য অনেক চেষ্টা করেছিল। কিন্তু মেডিক্যাল রিপোর্ট বলছে শরীরের শুধু যৌনাঙ্গেই আঘাতের চিহ্ন ছিল। অপরাধী যুক্তি দিয়েছিল, খাট থেকে পাট কাঠির উপরে পড়ে যাওয়ায় আঘাত লাগে। আদালত এই যুক্তি মানেনি।’’ নিম্ন আদালত অসীমকে দোষী সাব্যস্ত করে আগেই যাবজ্জীবন সাজা দিয়েছিল। সেই রায় চ্যালেঞ্জ করে কলকাতা হাই কোর্টে আবেদন করেছিল সে। এ বার হাই কোর্টের বিচারপতি জয়মাল্য বাগচী এবং অনন্যা বন্দ্যোপাধ্যায় সেই রায়ই বহাল রাখলেন।
প্রাক্তনের পর বর্তমান। রায়ান গিগসের পর বেঞ্জামিন মেন্ডি। এই ফুটবলারেরও কড়া শাস্তি হতে পারে। তাঁর বিরুদ্ধে ধর্ষণ এবং যৌন হেনস্থার অভিযোগে তদন্ত চলছে। আদালতে অপরাধ প্রমাণ হলে দীর্ঘ দিন জেল হতে পারে। শেষ হয়ে যেতে পারে তাঁর ফুটবলজীবন। ২০১৭ সাল থেকে ম্যাঞ্চেস্টার সিটিতে খেলছেন মেন্ডি। তাঁর বিরুদ্ধে সাত জন মহিলা ধর্ষণ এবং যৌন হেনস্থার অভিযোগ দায়ের করেছেন পুলিশের কাছে। আট বার ধর্ষণ, এক বার যৌন হেনস্থা এবং এক বার ধর্ষণের চেষ্টার অভিযোগ রয়েছে ২৮ বছরের ফরাসি ফুটবলারের বিরুদ্ধে। এর মধ্যে নয়টি অভিযোগের ভিত্তিতে আদালতে আগেই শুনানি হয়েছে। কোনও ক্ষেত্রেই এখনও মেন্ডিকে দোষী সাব্যস্ত করেনি আদালত। এ বার দশম অভিযোগের শুনানি শুরু হল ইংল্যান্ডের চেস্টার ক্রাউন আদালতে। ছয় সপ্তাহ লাগতে পারে শুনানি পর্ব শেষ হতে। সাত মহিলাই জানিয়েছেন, ম্যাকলফিল্ডের কাছে প্রেস্টবেরির বাড়িতে নিয়ে গিয়ে তাঁদের সঙ্গে অভব্যতা করেছেন মেন্ডি। ঘটনাগুলি ঘটেছে ২০১৮ সালের অক্টোবর থেকে ২০২১ সালের অগস্ট মাসের মধ্যে। আগের সব ক্ষেত্রেই অবশ্য অভিযোগ অস্বীকার করেন মেন্ডি। গত বছর অগস্টে গ্রেফতার হন তিনি। প্রথমে তাঁকে রাখা হয় লিভারপুলের একটি জেলে। পরে ম্যাঞ্চেস্টারের জেলে নিয়ে আসা হয়। গত জানুয়ারি মাসে ম্যাঞ্চেস্টার সিটির এই ফুটবলার শর্তসাপেক্ষে জামিন পান। তাঁকে পাসপোর্ট জমা রাখতে হয়েছে আদালতে। ফ্রান্সের হয়ে ১০টি ম্যাচ খেলেছেন তিনি।
পদবি ছাড়া সারা জীবন বাঁচতে পারব না। মা, আমার বাবা কে— ছেলের এই প্রশ্নে নাজেহাল হয়ে গিয়েছিলেন মহিলা। এই প্রশ্ন করায় ছেলেকে বার কয়েক বকুনিও দেন। কিন্তু লাভ হয়নি। ‘‘বাবার নাম না বললে আত্মহত্যা করব’’, ছেলের এই ‘হুমকি’ শুনে আর সত্যিটা চেপে রাখতে পারেননি মহিলা। নাবালিকা থাকাকালীন তাঁর জীবনে যে বিভীষিকার সাক্ষী হয়েছেন, তা ছেলেকে বললেন।  
আবারও ধর্ষণের অভিযোগ ঘিরে চাঞ্চল্য ছড়াল দিল্লিতে। তিন স্কুল ছাত্রীকে অপহরণের পর পানীয়ের সঙ্গে ঘুমের ওষুধ মিশিয়ে বেহুঁশ করে ধর্ষণের অভিযোগ উঠেছে দিল্লির রোহিণী এলাকায়। দুই মহিলা-সহ চার জনকে গ্রেফতার করা হয়েছে।  পুলিশ সূত্রে জানা গিয়েছে, গত ৬ অগস্ট মসজিদ মঠ এলাকার এক বাসিন্দা ডিফেন্স কলোনি থানায় গিয়ে অভিযোগ করেন যে, তাঁর মেয়ে সকাল সাড়ে সাতটায় স্কুলে গিয়েছিল। কিন্তু বাড়ি ফেরেনি। স্কুলের গাড়িতে করে যেত ওই নাবালিকা। দুপুর ২টো নাগাদ স্কুল গাড়ির চালক দাবি করেন যে, ওই ছাত্রী তাঁর গাড়িতে ওঠেনি। তদন্তে নেমে পুলিশ এ-ও জানতে পারে যে, সে দিন স্কুলেই যায়নি ওই ছাত্রী।  শুধু ওই ছাত্রী নয়,  স্কুলের আরও দুই ছাত্রীর খোঁজ পাওয়া যায়নি। এর পরই তদন্ত জোরদার করে পুলিশ। নিখোঁজ ছাত্রীদের বাবা-মা, সহপাঠীদের জিজ্ঞাসাবাদ করা হয়। এলাকার সিসিটিভি ফুটেজ খতিয়ে দেখা হয়। পরে কারোল বাগ এলাকায় নিখোঁজ ছাত্রীদের সন্ধান পাওয়া যায়। তাদের শারীরিক পরীক্ষা করানো হয়।  উদ্ধার করার পর ওই ছাত্রীরা গোটা ঘটনা জানায়। তারা জানায় যে, রোহিণী এলাকায় একটি বাড়িতে এক অভিযুক্ত তাদের নিয়ে যান। সেখানে তাদের বন্দি করে রেখে ধর্ষণ করা হয় বলে অভিযোগ করেছে ওই ছাত্রীরা। কোনওভাবে সেখান থেকে পালিয়ে আসে তারা। ঘটনাস্থলে গিয়ে পুলিশ মানবপাচার চক্রের হদিস পায়। গ্রেফতার করা হয় লাল শর্মা, সন্দীপ, রুকসানা, জ্যোতিকে। ধৃতদের জেরা করে পুলিশ জানতে পারে যে, ছাত্রীদের চণ্ডীগড়ে পাচার করার ছক কষেছিলেন অভিযুক্তরা। রুকসানা ও জ্যোতিকে ১৪ দিনের জেল হেফাজতের নির্দেশ দেওয়া হয়েছে। বাকি দুই অভিযুক্তকে জেরা করা হচ্ছে বলে পুলিশ সূত্রে জানা গিয়েছে।  এই ঘটনায় আগামী ১৪ অগস্টের মধ্যে পুলিশের থেকে পূর্ণাঙ্গ রিপোর্ট চেয়েছে দিল্লির মহিলা কমিশন। দিল্লি মহিলা কমিশনের তরফে এক বিবৃতিতে জানানো হয়েছে যে, এক সঙ্গে মুম্বই যাওয়ার পরিকল্পনা করেছিল ছাত্রীরা। সেই মতো তারা নয়া দিল্লি স্টেশনে পৌঁছয়। সেখানে এক অপরিচিত ব্যক্তির সঙ্গে আলাপ হয় তাদের। টিকিট কেটে দেওয়ার নাম করে ছাত্রীদের রোহিণী এলাকায় একটি ঘরে নিয়ে যান ওই ব্যক্তি।
মহিলা ভক্তকে ধর্ষণের অভিযোগে গ্রেফতার করা হল মধ্যপ্রদেশের এক স্বঘোষিত গুরুকে। গ্বালিয়র থেকে তাঁকে গ্রেফতার করে পুলিশ। নিঃসন্তান দম্পতিকে সন্তান দেওয়ার নাম করে মহিলা ভক্তকে ধর্ষণের অভিযোগ ধৃত বৈরাগ্যনন্দ গিরির বিরুদ্ধে। গত সোমবার থানায় লিখিত অভিযোগ দায়ের করেন ওই মহিলা। অভিযোগে তিনি লেখেন, গত ১৭ জুলাই, প্রসাদের নাম করে কিছু একটা খাইয়ে বেহুঁশ করে তাঁকে ধর্ষণ করেন ‘গুরু’। মহিলার দাবি, দীর্ঘ দিন ধরেই তাঁরা সন্তান চাইছিলেন। সেই কামনাতেই তিনি এসেছিলেন বৈরাগ্যনন্দের কাছে। বৈরাগ্যনন্দ তাঁদের প্রতিশ্রুতি দিয়েছিলেন, একটি যজ্ঞ করলেই মহিলার সন্তানলাভ হবে। অভিযোগ, যজ্ঞের নাম করে মহিলাকে কিছু খাইয়ে বেহুঁশ করে তাঁকে ধর্ষণ করা হয়। অভিযোগকারিণী জানিয়েছেন, লোকে কী বলবে, এই সঙ্কোচে তিনি এত দিন অভিযোগ দায়ের করতে চাননি। সমস্ত দ্বিধা কাটিয়ে সোমবার তিনি অভিযোগ দায়ের করেন। অভিযোগ পেয়েই স্বঘোষিত গুরুর সন্ধান শুরু করে পুলিশ। মঙ্গলবার তাঁকে গ্বালিয়র থেকে গ্রেফতার করে ভোপালে নিয়ে আসা হয়। প্রসঙ্গত, গত বিধানসভা এবং লোকসভা ভোটে ওই ব্যক্তি সরাসরি কংগ্রেসকে সমর্থন করেছিলেন। লোকসভা ভোটে কংগ্রেসের বর্ষীয়ান নেতা দিগ্বিজয় সিংহের জয় চেয়েও যজ্ঞের আয়োজন করেছিলেন বলে জানা যায়। ভবিষ্যদ্বাণী না মেলায় তিনি সমাধি নেবেন বলে ঘোষণাও করেছিলেন।
নিঠারি হত্যাকাণ্ড। ভারতের বুকে ঘটে যাওয়া ভয়ঙ্কর হত্যাকাণ্ডগুলির মধ্যে অন্যতম। এই কাণ্ডে শারীরিক নির্যাতন, খুন, নরমাংস ভক্ষণ এবং শবদেহের সঙ্গে সঙ্গমের চেষ্টার মতো একাধিক জঘন্য অপরাধ জড়িত ছিল। অপরাধের নৃশংসতা এবং বিরল প্রকৃতির কারণে মামলাটি বহু দিন ছিল সংবাদমাধ্যমের শিরোনামে। 
এক ১৩ বছরের নাবালিকাকে সেনা আবাসে নিয়ে গিয়ে একাধিক বার ধর্ষণের অভিযোগে এক আইটিবিপি জওয়ানকে গ্রেফতার করল পুলিশ। সিকিমের রংপো শহরের ঘটনা। ইন্দো-তিব্বত সীমান্ত পুলিশের (আইটিবিপি) ওই সেনার বিরুদ্ধে পুলিশে অভিযোগ দায়ের করেন নির্যাতিতার মা। সেখানে তিনি অভিযোগ করেছেন, তাঁর নাবালিকা মেয়েকে একাধিক বার যৌন নির্যাতন করেছেন ওই জওয়ান। কয়েক মাস ধরে নিপীড়িত হয়েছে তাঁর মেয়ে। শুধু তা-ই নয়, তাঁর অভিযোগ, ওই আইটিবিপি জওয়ানের সঙ্গে এই কাজে জড়িত ছিলেন এক সাব ইনস্পেক্টর এবং স্থানীয় এক নাবালক। পুলিশ সূত্রে খবর, নির্যাতিতার মা অভিযোগ করেছেন, গত এপ্রিল মাস থেকে একাধিক বার তাঁর ১৩ বছরের মেয়েকে ধর্ষণ করেন অভিযুক্ত জওয়ান। অভিযোগের ভিত্তিতে ওই আইটিবিপি জওয়ানকে গ্রেফতারও করা হয়েছে। তাঁর বাড়ি উত্তরাখণ্ডের পিথোরাগড়ের ধরচুলায়। অভিযুক্তের বিরুদ্ধে পকসো আইনে মামলা রুজু করা হয়েছে। অভিযুক্ত নাবালককে আটক করে জিজ্ঞাসাবাদ শুরু করেছে তারা। তদন্ত চলছে অভিযুক্ত সাব ইনস্পক্টরের বিরুদ্ধেও। অন্য দিকে, নির্যাতিতাকে শারীরিক পরীক্ষার জন্য পাঠানো হয়েছে স্থানীয় হাসপাতালে।
ঘনিষ্ঠ মুহূর্তের ছবি তুলে তা ভাইরাল করে দেওয়ার ভয় দেখিয়ে মহিলাকে ধর্ষণের অভিযোগ। তার জেরে গ্রেফতার করা হল হুগলির এক যুবককে। পুলিশ ওই ঘটনার তদন্ত শুরু করা হয়েছে। নির্যাতিতার গোপন জবানবন্দিও নেওয়া হয়েছে শনিবার। অভিযোগ, বন্ধুর বৌদির সঙ্গে বিবাহবহির্ভূত সম্পর্ক তৈরি হয়েছিল হুগলির হরিপালের বাপন ঘোড়ুই নাম এক যুবকের। আরও অভিযোগ, সম্পর্ক থাকাকালীন ওই মহিলার সঙ্গে তাঁর ঘনিষ্ঠ মুহুর্তের ছবিও তুলেছিলেন বাপন। ওই মহিলার দাবি, সম্প্রতি তিনি বিবাহবহির্ভূত সম্পর্ক ছেড়ে বেরিয়ে আসার চেষ্টা করছিলেন। অভিযোগ, সেই সময় ওই ঘনিষ্ঠ মুহূর্তের ছবি ভাইরাল করে হুমকি দিয়ে বাপন তাঁকে ধর্ষণ করেন। এর পর ওই মহিলা তাঁর স্বামীকে বিষয়টি জানান। এর পর পুলিশে বিষয়টি জানানো হয়। পুলিশ বাপনকে গ্রেফতার করেছে। শনিবার তাঁকে আদালতে হাজির করানো হয়। অভিযুক্তকে ১৪ দিনের জেল হেফাজতে পাঠানো হয়েছে। পাশাপাশি অভিযোগকারিণীর গোপন জবানবন্দিও রেকর্ড করা হয়েছে।
পথ চিনিয়ে দেওয়ার নাম করে এক মহিলাকে গণধর্ষণের অভিযোগ উঠল তিন জনের বিরুদ্ধে। পথচারীদের মাধ্যমে খবর পেয়ে বছর ৩৫ এর ওই মহিলাকে তড়িঘড়ি ভর্তি করা হয়েছে হাসপাতালে। পরে মোট দু’জনকে গ্রেফতার করেছে পুলিশ। ন্যক্কারজনক এই ঘটনাটি ঘটেছে মহারাষ্ট্রের ভান্ডারা জেলায়। পুলিশ সূত্রে খবর, তারা খবর পায় একটি সেতুর কাছে রাস্তার পাশে নগ্ন অবস্থায় এক মহিলা পড়ে রয়েছেন। দ্রুত অকুস্থলে পৌঁছয় তারা। মহিলাকে উদ্ধার করে ভর্তি করানো হয় নাগপুর মেডিক্যাল কলেজে। পরে তাঁর সংজ্ঞা ফিরলে রেকর্ড করা হয় বয়ান। পুলিশ জানিয়েছে, গত ৩০ জুলাই গোরেগ্রামের কামারগ্রামে ভাইয়ের বাড়িতে যাচ্ছিলেন নির্যাতিতা। বাড়িতে ঝগড়া করে বেরিয়ে এসেছিলেন। ভাইয়ের বাড়ির রাস্তা ঠিক মতো ঠাওর করতে পারেননি তিনি। সেই সময় শ্রীরাম উরকুড়ে নামে এক অভিযুক্তের সঙ্গে দেখা হয় তাঁর। মহিলাকে সাহায্যের আশ্বাদ দেন অভিযুক্ত। জানান, তাঁকে ভাইয়ের বাড়ির রাস্তা চিনিয়ে দেবেন। কিন্তু গাড়ি করে মহিলাকে নিয়ে তিনি চলে যান পলাশগ্রামে। জাতীয় সড়ক ছাড়িয়ে একটি জঙ্গলের কাছে গাড়ি বন্ধ করে দেন অভিযুক্ত। সেখানে মহিলাকে ধর্ষণ করে ফেলে রেখে চলে যান অভিযুক্ত। পুলিশ সূত্রে খবর, পরের দিন অর্থাৎ, ১ অগস্ট জ্ঞান ফেরে নির্যাতিতার। তিনি অনেক চেষ্টায় পৌঁছন কানহালমো এলাকায়। সেখানে পরিচয় হয় জনৈক লুক্কা অশোক সুরভের। নির্যাতিতা তাঁর অবস্থা জানানোর পর তাঁকে সাহায্যের আশ্বাস দেন তিনি। কিন্তু তিনিও মহিলাকে ধর্ষণ করেন। তাঁর সঙ্গে এই কুকর্মে যোগ দেন মোহাম্মদ এজাজ আনসারি নামে তৃতীয় অভিযুক্ত। এর পর তাঁর আর কিছু মনে নেই বলে পুলিশকে জানান নির্যাতিতা। তদন্তে নেমে পুলিশ মোট দুই অভিযুক্তকে গ্রেফতার করেছে। বাকি এক অভিযুক্তের সন্ধান চলছে।
রাত একটু গাঢ় হলেই রং বদলাতে শুরু করে শহরের ফুটপাত! কখনও জানা যায়, মধ্যরাতে ফুটপাত থেকে তুলে নিয়ে গিয়ে ধর্ষণ করে খুন করা হয়েছে কোনও তরুণীকে। কখনও আবার সামনে আসে, কাজ দেওয়ার নাম করে কোনও এক নাবালিকাকে নিয়ে গিয়ে বন্ধুদের সঙ্গে মিলে গণধর্ষণ করেছে কেউ। সময় বদলালেও অপরাধের ছবি বদলায় না ফুটপাতের জীবনে। দিনকয়েক আগে ভরসন্ধ্যায় বেপরোয়া গাড়ির চাকায় পিষ্ট হয়ে মৃত্যু হয়েছিল তালতলা এলাকার বাসিন্দা এক পথশিশুর। তবে রাতের অন্ধকারে শুধু দুর্ঘটনা নয়, শহরের ফুটপাতবাসীদের ঘিরে থাকে অপরাধ ও অপরাধীদের নানা চক্রও। পুলিশি তদন্ত, গ্রেফতারি, নজরদারি— সবই নাকি ঠিকঠাক হয়। কিন্তু তার পরেও অপরাধ থামানো যায় না। তালতলার ঘটনাটি সে কথাই আবার নতুন করে মনে করাচ্ছে। সেই সঙ্গেই প্রশ্ন উঠেছে, কেন বার বার ফুটপাতবাসীদের নিরাপত্তা নিয়ে অনিশ্চয়তা দেখা দেবে? ২০১৬ সালের অগস্ট মাসের এক রাতের একটি ঘটনা মনে করিয়ে দিয়েছিল দিল্লির নির্ভয়া-কাণ্ডকে। ফুটপাতে মায়ের পাশে শুয়ে থাকা বছর বারোর একটি মেয়েকে মুখ চেপে তুলে নিয়ে গিয়েছিল দুই গাড়িচালক। সারা দিনের হাড়ভাঙা পরিশ্রমের পরে ক্লান্তির ঘুমে আচ্ছন্ন মা টের পাননি কোনও কিছুই। পরে তপসিয়া এলাকা থেকে উদ্ধার হয় ওই নাবালিকার দেহ। ধর্ষণের প্রমাণ লোপাট করতেই তাকে গলা কেটে খুন করা হয়েছিল বলে তদন্তে উঠে আসে। ওই ঘটনায় ওয়াটগঞ্জ এলাকা থেকে দুই অভিযুক্তকে গ্রেফতার করেছিল লালবাজার। ২০১৯ সালে আবার কালীঘাট থানা এলাকার ফুটপাত থেকে দুই নাবালিকাকে তুলে নিয়ে গিয়ে ধর্ষণের অভিযোগ সামনে আসে। ফুটপাতে শুয়ে থাকা ওই দু’টি মেয়েকে শেষ রাতে তুলে নিয়ে গিয়ে ধর্ষণ করা হয় বলে জানা যায়। সেই ঘটনায় এক নাবালক-সহ একাধিক জনকে গ্রেফতার করেছিল কালীঘাট থানার পুলিশ। এর পরে ২০২০ সালের ডিসেম্বর মাসে মহাজাতি সদনের কাছে সেখানকারই ফুটপাতের বাসিন্দা মাঝবয়সি এক মহিলার রক্তাক্ত দেহ উদ্ধার হয়। আক্রোশের বশে ভারী কিছু দিয়ে মাথা থেঁতলে খুন করা হয়েছি‌ল তাঁকে। এ ছাড়া, ফুটপাত থেকে শিশু চুরি অথবা কমবয়সিদের টাকার প্রলোভন দেখিয়ে তাদের ‘সুযোগ’ নেওয়ার নানা অভিযোগ তো আছেই। কিছু কিছু ক্ষেত্রে থানায় অভিযোগ দায়ের করা হলেও বহু ক্ষেত্রেই ঘটনা প্রশাসন ও জনতার অগোচরে থেকে যায় বলে দাবি ফুটপাতবাসীদের নিয়ে কাজ করা বিভিন্ন সংগঠনের। কিন্তু অপরাধের শিকার হওয়া সত্ত্বেও বহু ক্ষেত্রে অভিযোগ জানানো হয় না কেন? ফুটপাতবাসীদের একাংশের সঙ্গে কথা বলে জানা গেল, শিক্ষার অভাব এবং লোকলজ্জার কারণেই থানায় যেতে চান না তাঁদের অনেকে। বেথুন কলেজের কাছেই ফুটপাতে থাকেন মাধবী দেবী নামে এক মহিলা। তিনি বললেন, ‘‘পুলিশে গেলে তো নানা কাগজপত্র দেখতে চাইবে। আমাদের কোনও স্থায়ী ঠিকানাই যেখানে নেই, সেখানে কাগজ দেখাব কী করে?’’ শহরের ফুটপাতবাসীদের নিরাপত্তার বিষয়টি নিয়ে দীর্ঘদিন ধরে কাজ করা এক সমাজকর্মী বললেন, ‘‘আমাদের মতো নির্দিষ্ট কোনও বাসস্থানে থাকা নাগরিকদের চেয়ে ওঁদের নিরাপত্তাহীনতা যে অনেক বেশি, এটা অস্বীকার করার কোনও জায়গা নেই। এর কারণ, নানা সময়ে নানা ভাবে অপরাধীদের শিকার হয়েছেন ওঁরা।’’ তিনি আরও বলেন, ‘‘আসলে সংগঠিত অপরাধ ঠেকানোর জন্য আমাদের তো তা-ও চার দেওয়াল আছে, মাথার উপরে ছাদ আছে। ওঁদের তো সেটাও নেই।’’ পথবাসীদের নিরাপত্তা নিয়ে কী বলছে পুলিশ? কলকাতা পুলিশের এক কর্তা বললেন, ‘‘অপরাধ যেখানেই হোক, তার কিনারা করে আইন অনুযায়ী ব্যবস্থা নেওয়াই পুলিশের কাজ। ফুটপাতবাসীরাও শহরের বাইরের মানুষ নন। তাই তাঁদের নিরাপত্তার দিকটিও একই গুরুত্ব দিয়ে বরাবর দেখা হয়েছে। নিরাপত্তা নিয়ে কোনও ঢিলেমির প্রশ্নই ওঠে না।’’ (শেষ)
ধর্ষণ মামলায় জামিন পেয়ে জেল থেকে ছাড়া পেতেই আবার ধর্ষণ করলেন এক ধর্ষক। এ বারও তাঁর নির্যাতনের শিকার হলেন সেই একই মহিলা, যাঁকে দু’ বছর আগে ধর্ষণের অভিযোগে তিনি জেলে গিয়েছিলেন।  মধ্যপ্রদেশের জব্বলপুরের বাসিন্দা বিবেক প্যাটেলকে ধর্ষণের অভিযোগে জেল হেফাজতের সাজা দেওয়া হয় ২০২০ সালে। দু’বছর পর গত মাসেই জেল থেকে জামিনে ছাড়া পান তিনি। পুলিশকে নির্যাতিতা জানিয়েছেন, গতমাসেই তাঁকে প্রাণে মারার হুমকি দিয়ে ধর্ষণ করেন বিবেক। সঙ্গে ছিল বিবেকের এক বন্ধুও। ওই মহিলা জানিয়েছেন, এ বার ছুরির ডগায়, হুমকি দিয়ে ধর্ষণ করা হয়েছে তাঁকে। এমনকি, সেই ঘটনার ভিডিয়ো রেকর্ডিংও করা হয়েছে।  পুলিশকে দেওয়া বয়ানে ওই মহিলা বলেন, তাঁর বাড়িতে গায়ের জোরে ঢুকে পড়েন বিবেক এবং তাঁর বন্ধু। ধর্ষণের ঘটনার ভিডিয়ো রেকর্ডিং করার পর সেই ভিডিয়ো ছড়িয়ে দেওয়ার হুমকি দেন। বিবেক ওই মহিলাকে বলেন, যদি তিনি আগের ধর্ষণের অভিযোগ প্রত্যাহার না করেন, তবে ওই ভিডিয়োটি ছড়িয়ে দেওয়া হবে।   পুলিশ সূত্রে খবর, এর আগে ২০২০ সালে যখন ধর্ষণের অভিযোগে জেলে পাঠানো হয় বিবেককে তখন এই নির্যাতিতার বয়স ছিল ১৭। তখন নাবালিকা ধর্ষণের অভিযোগে জেল হয় বিবেকের। এখন নির্যাতিতা ১৯ বছরের তরুণী। তাঁর অভিযোগের ভিত্তিতে বিবেক এবং তাঁর বন্ধুর বিরুদ্ধে গণধর্ষণের অভিযোগ দায়ের করা হয়েছে। দুই অভিযুক্তের খোঁজে তল্লাশি অভিযানও শুরু হয়েছে।  
বছর পাঁচেকের এক শিশুকে ধর্ষণ করে খুনের হুমকি দেওয়ার অভিযোগ উঠল এক নাবালকের বিরুদ্ধে। এই ঘটনা ঘটেছে শিলিগুড়ি মহকুমা পরিষদের অন্তর্গত এলাকায়। পুলিশ অভিযুক্তকে গ্রেফতার করেছে। শিশুটির পরিবারের অভিযোগ, শনিবার বিকেলে বাড়িতে কেউ না থাকার সুযোগ নিয়ে তাকে ধর্ষণ করে নাবালক। শিশুটির বাবা-মা বাড়িতে ফিরে দেখতে পান শিশুটি অসুস্থ হয়ে পড়েছে। তাঁদের দাবি, শিশুটি আকার-ইঙ্গিতে তাঁদের সব কথা বোঝায়। সোমবার শিশুটিকে উত্তরবঙ্গ মেডিক্যাল কলেজে নিয়ে যাওয়া হয়। রাত প্রায় ১১টা নাগাদ স্থানীয় বাসিন্দাদের চাপে শিশুটিকে ভর্তি করানো হয়। এর পর শুরু হয় চিকিৎসা। ওই রাতেই ফাঁসিদেওয়া থানায় অভিযোগ দায়ের করেন শিশুটির বাবা। পুলিশ অভিযুক্তকে গ্রেফতার করেছে। নির্যাতিতা শিশুটির বাবা বলেন, ‘‘আমরা বাড়িতে কেউ ছিলাম না। আমি এবং আমার স্ত্রী সকলেই কাজে গিয়েছিলাম। বাচ্চাটি বাড়ির সামনে খেলছিল। ওই ছেলেটি সেখান থেকে আমার মেয়েকে তুলে নিয়ে যায়। থানায় লিখিত অভিযোগ করেছি। দোষীর কঠোর শাস্তি চাই।’’
বার বার তাঁকে যৌনদাসী হিসেবে ব্যবহার করেছে জেল কর্তৃপক্ষ। দিনের পর দিন বন্দিদের দিয়ে ধর্ষণ করানো হয়েছে! ইজরায়েলের এক প্রাক্তন মহিলা কারারক্ষীর অভিযোগে তোলপাড় ইজরায়েল। অবিলম্বে এই অভিযোগের তদন্তের নির্দেশ দিলেন প্রধানমন্ত্রী ইয়ার ল্যাপিড। উত্তর ইজরায়েলের গিলবোয়া জেল। এখানকার সিংহভাগ বন্দিই প্যালেস্তাইনের। ওই জেলেরই এক প্রাক্তন মহিলা কারারক্ষীর অভিযোগ, কর্তৃপক্ষ জেনেবুঝে বার বার তাঁকে বিপদের মুখে ঠেলে দিয়েছেন। অনলাইনে অভিযোগ লিপিবদ্ধ করেছেন ওই মহিলা। সেখানে তিনি লেখেন, “আমাকে যৌনদাসী হিসাবে ব্যবহার করেছে জেল কর্তৃপক্ষ। বার বার বন্দিদের হাতে ছেড়ে দেওয়া হয়েছে। তাদের ব্যক্তিগত যৌনদাসী করা হয়েছে।” অভিযোগকারিণীর আইনজীবী কেরেন বারাক আদালতে জানান, তাঁর মক্কেল অভিযোগের প্রমাণ দিতে পারেন। কিন্তু তার আগে তাঁর মানসিক স্বাস্থ্যের চিকিৎসার প্রয়োজন। গিলবোয়া কারাগারে মহিলা রক্ষীরা যে বন্দিদের দ্বারা নির্যাতিত হচ্ছেন, এই অভিযোগে একাধিক সংবাদ প্রকাশিত হয়েছে ইজরায়েলি সংবাদমাধ্যমে। কিন্তু এর আগে রক্ষীদের কেউ এমন স্পষ্ট ভাবে অভিযোগ করেননি। গত বছরের সেপ্টেম্বরে ছয় প্যালেস্তাইন বন্দি জেলের সুড়ঙ্গ দিয়ে বাইরে পালায়। এ নিয়ে শোরগোল হয় সে দেশে। এই ঘটনার তদন্তে উঠে আসে বেশ কিছু বিস্ফোরক তথ্য। সেখানে নাকি পুরুষ রক্ষীরা মহিলা সহকর্মীদের ইচ্ছাকৃত ভাবে বিপদের মুখে ঠেলে দেন। ওই প্রাক্তন মহিলা কারারক্ষীর অভিযোগ নিয়ে প্রতিক্রিয়া দিয়েছেন ইজরায়েলের প্রধানমন্ত্রী। রবিবার ইয়াল ল্যাপিড তাঁর মন্ত্রিসভায় বলেন, “এক জন রক্ষী তাঁর কর্তব্য পালন করতে গিয়ে সন্ত্রাসবাদীদের দ্বারা ধর্ষিতা হচ্ছেন, এমনটা কল্পনাও করা যায় না।” তাঁর সংযুক্তি, “অবিলম্বে এর তদন্ত শুরু করতে হবে। রক্ষীদের নিরাপত্তা সুনিশ্চিত করাও আমাদের দায়িত্ব।”
মিউজিক ভিডিয়োর শ্যুট চলছিল। তার মাঝেই সেটে ঢুকে পড়ে আট জন মহিলা কুশীলবকে ধর্ষণ করল বন্দুকবাজের দল। দক্ষিণ আফ্রিকার জোহানেসবার্গের পশ্চিমে ক্রুগারসডর্পের নামে এক শহরে বৃহস্পতিবার এই ঘটনাটি ঘটেছে। এই ঘটনায় ২০ সন্দেহভাজনের মধ্যে তিন জনকে গ্রেফতার করা হয়েছে বলেও পুলিশ জানিয়েছে। পুলিশ সূত্রে জানা গিয়েছে, শ্যুটিংয়ের দল ওই জায়গায় সেট তৈরি করছিল। সেই সময়ই সেখানে বন্দুকবাজের দল হামলা চালায়। ঘটনাস্থলে উপস্থিত শ্যুটিং দলের সদস্যদের নিরাবরণ করে তাঁদের সমস্ত জিনিস কেড়েও নেওয়া হয়। এর পর বন্দুকবাজরা আট মহিলাকে ধর্ষণ করে। এমনকি এক জন মহিলাকে ১০ জন এবং অন্য এক মহিলাকে ৮ জন মিলে ধর্ষণ করা হয় বলেও অভিযোগ। ওই মহিলাদের সকলের বয়সই ১৮ থেকে ৩৫-এর মধ্যে বলে পুলিশ জানিয়েছে। অভিযুক্তেরা দক্ষিণ আফ্রিকার বাসিন্দা নন বলেই পুলিশ মনে করছে। পুলিশের দাবি, দুষ্কৃতীরা অবৈধ খনি উত্তোলনের সঙ্গে জড়িত এবং দেশের বাইরে থেকে এসেছেন। দক্ষিণ আফ্রিকার প্রেসিডেন্ট সিরিল রামাফোসা অপরাধীদের গ্রেফতার করে উপযুক্ত ব্যবস্থা গ্রহণের কথা জানিয়েছেন।
বিয়ের প্রতিশ্রুতি দিয়ে ধর্ষণের অভিযোগ উঠল নদিয়ার কৃষ্ণনগর উত্তর বিধানসভার বিজেপির প্রাক্তন সহ-সভাপতি অভয় চৌধুরীর বিরুদ্ধে। নির্যাতিতার লিখিত অভিযোগের ভিত্তিতে তদন্ত শুরু করেছে পুলিশ। স্থানীয় সূত্রে খবর, এক বিবাহবিচ্ছিন্না মহিলা কৃষ্ণনগর বেজিখালি এলাকায় ঘরভাড়া নিয়ে থাকেন। তাঁর বছর দশকের একটি পুত্রসন্তান আছে। ওই বাড়িতে যাতায়াত ছিল বিজেপি নেতা অভয়ের। স্থানীয়দের দাবি, মাঝেমধ্যেই অভয় এবং ওই মহিলার বিবাদে অতিষ্ঠ হয়ে উঠতেন তাঁরা। এই নিয়ে আগের বাড়িওয়ালা অভিযোগ করেছিলেন। এ জন্য মালিপাড়ার ভাড়াবাড়ি ছাড়তে হয়েছিল মহিলাকে। বেজিখালিতে এসেও তার পরিবর্তন হয়নি।  এখন পুলিশের কাছে নির্যাতিতা দাবি করেছেন, ২০২১ সালের এপ্রিল মাস থেকে ’২২ সালের জুন পর্যন্ত তাঁকে লাগাতার ‘ধর্ষণ’ করেছেন অভয়। প্রথম দিকে অনিচ্ছার কথা প্রকাশ করলেও পরে বিয়ের প্রতিশ্রুতি দিলে তিনি তা মেনে নেন বলে জানান। অভিযোগকারিণীর দাবি, অভয়কে বিয়ে করতে চাইলে তিনি পিছিয়ে যাচ্ছেন। তাঁর এ-ও অভিযোগ, অভয়ের পরিবারকে বিষয়টি জানিয়েছিলেন। কিন্তু তার পর থেকে তাঁর সন্তানের প্রাণনাশের হুমকি দেওয়া হচ্ছে। তাই বাধ্য হয়ে প্রশাসনের দ্বারস্থ হয়েছেন।  যদিও অভিযুক্ত বিজেপি নেতা এই সমস্ত অভিযোগ অস্বীকার করেন। তিনি বলেন, ‘‘চক্রান্ত করে আমাকে ফাঁসানো হচ্ছে। আইনি পথে এর মোকাবিলা হবে। সত্য এক দিন প্রকাশ পাবেই।’’ উভয় পক্ষের অভিযোগ ও পাল্টা অভিযোগে সরগরম জেলার রাজনৈতিক মহল। মহিলার লিখিত অভিযোগের ভিত্তিতে তদন্ত শুরু করেছে পুলিশ। তাঁর গোপন জবানবন্দি রেকর্ড করা হতে পারে বলে পুলিশ সূত্রের খবর। এ নিয়ে নদিয়া বিজেপির উত্তর সাংগঠনিক জেলা সভাপতি অর্জুন বিশ্বাসের প্রতিক্রিয়া, ‘‘আইন আইনের পথে চলবে। দল কোনও অপরাধীকে আড়াল করবে না। তদন্তে অভিযুক্তের দোষ প্রমাণ হলে আইনি ব্যবস্থা হোক। তখন দলও পদক্ষেপ করবে।’’ অন্য দিকে, তৃণমূলের কৃষ্ণনগর সাংগঠনিক জেলা সভাপতি কল্লোল খাঁয়ের কটাক্ষ, ‘‘বিজেপি নেতাদের প্রকৃত চরিত্র হল, তাঁদের কোনও চরিত্র নেই।’’
লাভ জেহাদের বিরুদ্ধে বার বার কড়া পদক্ষেপের নিদান দিয়েছেন বিজেপি শাসিত উত্তরপ্রদেশের মুখ্যমন্ত্রী যোগী আদিত্যনাথ। সেই রাজ্যের কাসগঞ্জে এ বার লাভ জেহাদে এক মুসলিম ব্যবসায়ীকে ফাঁসানোর চক্রান্তে নাম জড়াল বিজেপির যুব নেতার। যে মহিলার মাধ্যমে ওই চক্রান্ত করা হয়েছিল, গোটা বিষয়টি প্রকাশ্যে এনেছেন তিনিই। রাধা নামে দিল্লির ওই মহিলা জানিয়েছেন, প্রিন্স কুরেশি নামে এক ব্যবসায়ীকে (২৭) ধর্ষণ ও লাভ জেহাদের মামলায় ফাঁসানোর জন্য তাঁকে বরাত দিয়েছিলেন আমন চৌহান এবং আকাশ সোলাঙ্কি। জানা গিয়েছে, চৌহান বিজেপি যুব মোর্চার কাসগঞ্জ জেলার সহ-সভাপতি। এর আগে ওই মহিলাই অভিযোগ করেছিলেন, প্রিন্স নিজেকে মনু গুপ্ত বলে পরিচয় দিয়ে তাঁকে বিয়ের প্রতিশ্রুতি দেন। পরে ধর্ষণ করা হয় তাঁকে। গত ১৫ জুলাই প্রিন্সের বিরুদ্ধে ধর্ষণ-সহ একাধিক মামলা রুজু করা হয়। তবে সম্প্রতি নিম্ন আদালত রাধার মেডিক্যাল পরীক্ষার নির্দেশ দিতেই বয়ান বদল করেন রাধা। ম্যাজিস্ট্রেটের কাছে রাধা জানিয়েছেন, চৌহান এবং সোলাঙ্কি প্রিন্সকে ফাঁসানোর ষড়যন্ত্র করেছিলেন। সেই সুবাদেই তাঁকে দায়িত্ব দেওয়া হয়। এর পরেই চৌহান, সোলাঙ্কির পাশাপাশি রাধার বিরুদ্ধেও অভিযোগ দায়ের করে পুলিশ। এর আগে ধর্ষণের অভিযোগ তুলে গঞ্জদুন্দওয়াড়া থানার সামনে বিক্ষোভ দেখিয়েছিলেন রাধা। সেখানেও তাঁর সঙ্গে ছিলেন চৌহান ও সোলাঙ্কি। কাসগঞ্জের পুলিশ সুপার জানিয়েছেন, রাধা যে সমস্ত অভিযোগ জানিয়েছিলেন, তদন্তে দেখা গিয়েছে সবটাই ভুয়ো। চক্রান্ত সামনে আসতেই তিন জনকেই গ্রেফতার করা হয়। তবে অন্তর্বর্তী জামিন পেয়েছেন তাঁরা। শীঘ্রই চার্জশিট পেশ করা হবে। গোটা ঘটনার সঙ্গে বিজেপির নাম জড়িয়ে যাওয়ায় অস্বস্তিতে দলীয় নেতৃত্ব। বিজেপির জেলা সভাপতি জানিয়েছেন, অভিযুক্ত চৌহানকে দল থেকে বহিষ্কার করা হয়েছে। সোলাঙ্কিকেও তিনি চেনেন বলে দাবি করেছেন।                       
দেশে না কমছে ধর্ষণের সংখ্যা। বিয়ের পরে ইচ্ছের বিরুদ্ধে সহবাস বা ‘বৈবাহিক ধর্ষণ’ অপরাধ হিসেবে গণ্যই বা হচ্ছে কই! নন্দিনীর কথাই ধরুন। ভাল পরিবার দেখে মেয়ের বিয়ে দিয়েছেন মা-বাবা। বিয়ের রাত থেকে সে স্বামীর যৌন বিকৃতির শিকার! আদর নয়, ফুলশয্যার রাত থেকেই তার উপরে পাশবিক অত্যাচার শুরু। শ্বশুরবাড়ির কেউ বিষয়টিকে পাত্তাই দেন না! ব্যতিক্রম নন্দিনীর বড় জা। তার চোখ এড়ায়নি নতুন বৌয়ের ঠোঁটের কোণে কালশিটে। ‘বৈবাহিক ধর্ষণ’ আদৌ অপরাধ? এই নিয়ে দ্বিধা দেশের উচ্চ, শীর্ষ আদালতেও। প্রশাসনের দাবি, ভারতীয় দণ্ডবিধি অনুযায়ী স্বামী তাঁর স্ত্রীর উপরে জোর খাটাতেই পারেন! সেখানে কোনও অন্যায় নেই। চেয়েও স্ত্রীকে না পেলে আঘাতও করতে পারেন! এ সবই নাকি বন্ধ দরজার ওপারের গোপন দাম্পত্য! কিন্তু তাই বলে চোখের সামনে একটি মেয়ে সারা ক্ষণ আতঙ্কে কুঁকড়ে থাকবে? সারা শরীরে স্বামীর ‘ভালবাসা’র অত্যাচারের দাগ কারও চোখে পড়বে না? রোজ রাতে সেই মেয়েই ইচ্ছার বিরুদ্ধে স্বামীর লালসা মেটাবে! আর চোখের জলে ভিজবে? এমন সব প্রশ্ন উস্কে দিতেই ২৯ জুলাই আসছেন পরিচালক সায়ন্তন ঘোষাল। হইচই ওয়েব প্ল্যাটফর্মের জন্য তৈরি তাঁর আগামী সিরিজ ‘সম্পূর্ণা’য় এই প্রশ্নই আদালতে পৌঁছে দেবেন ‘সম্পূর্ণা’ সোহিনী সরকার। রহস্য-রোমাঞ্চ ছেড়ে হঠাৎ কেন এমন জ্বলন্ত ইস্যু তাঁর সিরিজে? পরিচালকের যুক্তি, বৈবাহিক ধর্ষণ বিষয়টি নিয়ে সাধারণ মানুষ আগের তুলনায় অনেক সচেতন। কিন্তু সবাই নন। তাই বৈবাহিক ধর্ষণ রয়েই গিয়েছে। একে নির্মূল করতে, নারীর ‘না’কে সম্মান জানাতেই এই চেষ্টা। যদি এতে হুঁশ ফেরে সমাজের।  সিরিজে সোহিনীর ছোট জা রাজনন্দিনী পাল। পর্দায় তাঁর উপরে প্রতি রাতে পাশবিক অত্যাচার করেন অনুভব কাঞ্জিলাল। যা দেখেও দেখতে চান না ‘ভাসুর’ প্রান্তিক বন্দ্যোপাধ্যায়, ‘শাশুড়ি’ লাবণি সরকার, ‘শ্বশুর’ রজত গঙ্গোপাধ্যায়। বাস্তবে বিষয়টি নিয়ে কী মত সোহিনীর? অভিনেত্রীর কথায়, ‘‘বিষয়টি ভীষণ নাড়া দিয়েছে। নারী হিসেবে, এক জন মানুষ হিসেবেও।’’ অভিনেত্রীর দাবি, এই সিরিজ কিছু মানুষকেও সচেতন করলে সবার পরিশ্রম সার্থক। সার্থক হবে ‘সম্পূর্ণা’ নামটিও। কারণ, নারীর ভাল-মন্দ উভয় ক্ষেত্রেই স্বাধীন মতপ্রকাশ করতে পারলে তবেই সে পূর্ণতা পায়।
মদের নেশা কমাতে ভাং এবং গাঁজা প্রচলনে উৎসাহ দেওয়া হোক; এমনই দাবি করলেন ছত্তীসগঢ়ের এক বিজেপি বিধায়ক। নাম, কৃষ্ণমূর্তি বাঁধি। বিধায়কের আরও দাবি, যাঁরা ভাং বা গাঁজা খেয়ে নেশা করেন তাঁরা খুন, ধর্ষণ বা রাহাজানির মতো অপরাধও কম করেন। শাসকদল কংগ্রেসের মদ নিষিদ্ধ করার প্রতিশ্রুতি নিয়ে সংবাদমাধ্যমের সঙ্গে কথা বলার সময় এই মন্তব্য করেন মস্তুরির বিধায়ক। গোটা বিষয়টি বিধানসভাতেও তুলতে চান বলে জানান তিনি। তাঁর বক্তব্য, নিজের বিধানসভা এলাকায় আলোচনার সময় তাঁকে জানানো হয় যে, মদ্যপান খুন, ধর্ষণ কিংবা বিবাদের মতো ঘটনার জন্য দায়ী। অ্যালকোহল রোধের জন্য যে কমিটি গঠন করা হয়েছে, সেই কমিটির উচিত কী ভাবে গাঁজা ও ভাঙের দিকে এগিয়ে যাওয়া যায়, তা ভেবে দেখা। তাঁর মতে যাঁরা নেশা করতেই চান, তাঁদের মদের বদলে গাঁজা কিংবা ভাং দেওয়া হোক। তবে গোটা বিষয়টিই তাঁর ব্যক্তিগত মত বলে জানিয়েছেন তিনি। বিজেপি বিধায়কের এ হেন মন্তব্যের পর আক্রমণে নেমেছে শাসকদল কংগ্রেস। তোপ দেগেছেন মুখ্যমন্ত্রী ভূপেশ বাঘেলও। রবিবার দিল্লি থেকে ফেরার পথে কটাক্ষের সুরে তিনি বলেন, ‘‘১০ গ্রাম গাঁজা খুঁজতে সারা মুম্বই ঘুরে বেড়াচ্ছে কেন্দ্রীয় সংস্থাগুলি, আর বিজেপির প্রবীণ নেতা গাঁজা খাওয়ার পরামর্শ দিচ্ছেন।’’ দেশে গাঁজা চালু করার ইচ্ছে থাকলে তাঁর আগে কেন্দ্রের কাছে দাবি জানানো উচিত বলেও মন্তব্য করেন বাঘেল।
কংগ্রেসের স্পর্শকাতর বিষয় নিয়ে এ বার মুখ খুলে ফের বিতর্কে জড়ালেন দলের এক নেতা। কর্নাটক বিধানসভার প্রাক্তন স্পিকার তথা কংগ্রেস নেতা কেআর রমেশ কুমার দলীয় কর্মীদের এক বিক্ষোভ সমাবেশে বলেন, গাঁধী-নেহরুর নামে আমরা কামিয়েছি, তাতে আমাদের আরও তিন চার প্রজন্মের অভাব হবে না। কংগ্রেস সভানেত্রী সনিয়া গাঁধীকে ইডির জিজ্ঞাসাবাদের প্রতিবাদে বেঙ্গালুরুর ফ্রিডম পার্কে রমেশ কুমার বলেন, ‘‘নেহরু-ইন্দিরা গাঁধী-সনিয়া গাঁধীর নামে আমরা অনেক কামিয়েছি। এতটাই যে, আমাদের আগামী তিন চার প্রজন্মের অভাব হবে না’’ তিনি আরও বলেন, ‘‘আমরা যদি সেই ঋণ শোধ না করি, তবে আশঙ্কা আগামী দিনে আমাদের খাবারে পোকা পড়বে।’’ রমেশকুমারের বেফাঁস মন্তব্য অবশ্য এই প্রথম নয়। এর আগে ধর্ষণ ‘উপভোগ’ করার পরামর্শ দিয়ে বিতর্কের মুখে পড়েন এই কংগ্রেস নেতা।
স্বামীর বন্ধু ধর্ষণ করেছেন! এ কথা জানার পরই ওই মহিলার সঙ্গে বিবাহবিচ্ছেদ করলেন তাঁর স্বামী। এই ঘটনা ঘটেছে মধ্যপ্রদেশের ভোপালের গৌতমনগর এলাকায়। পুলিশ সূত্রে জানা গিয়েছে, স্বামীর সঙ্গে প্রায়শই ঝামেলা হত মহিলার। দম্পতির বিবাদ মেটাতে মধ্যস্থতা করার নাম করে তাঁদের বাড়িতে যান মহিলার স্বামীর এক বন্ধু। স্বামীর অনুপস্থিতিতে  স্বামীর বন্ধু তাঁকে ধর্ষণ করেন বলে অভিযোগ করেছেন মহিলা।   এর পর এই ঘটনা স্বামীকে জানান তিনি। গোটা ঘটনা জানার পর পুলিশে অভিযোগের বদলে তাঁকে বাড়ি থেকে বের করে দেন তাঁর স্বামী, এমনই অভিযোগ করেছেন ওই মহিলা। স্বামী ও তাঁর বন্ধুর নামে ইনদওর পুলিশে অভিযোগ দায়ের করেন তিনি। দুই অভিযুক্তকেই গ্রেফতার করা হয়েছে।
দশম শ্রেণির এক ছাত্রীকে বাড়ির কাছ থেকে জোর করে তুলে নিয়ে গিয়ে চলন্ত গাড়িতে গণধর্ষণের অভিযোগ উঠল দিল্লিতে। কিশোরীকে নিয়ে দক্ষিণ দিল্লির বসন্ত বিহার থেকে উত্তরপ্রদেশের গাজিয়াবাদ, প্রায় ৪৪ কিলোমিটার পর্যন্ত গাড়ি চালিয়ে ঘোরেন অভিযুক্তরা। এই ঘটনাই ২০১২-র নির্ভয়ার স্মৃতি উস্কে দিয়েছে। পুলিশ জানিয়েছে, তিন অভিযুক্তই কিশোরীর পাড়ায় থাকেন। তাঁদের গ্রেফতার করা হয়েছে। পুলিশকে কিশোরী জানিয়েছে, গত ৬ জুলাই বন্ধুর বাড়িতে গিয়েছিল সে। সন্ধ্যাবেলায় বাড়ি ফেরার পথে বসন্ত বিহারের কাছে পাড়ার দুই যুবকের সঙ্গে দেখা হয় কিশোরীর। তাঁদের সঙ্গে বাজারে ঘোরাফেরাও করে সে। এর পরই ওই দুই যুবক তাঁদের আর এক সঙ্গীকে ডাকেন। তৃতীয় জন একটি গাড়ি নিয়ে বসন্ত বিহারে হাজির হন। কিশোরীর অভিযোগ, ওই যুবকরা তাকে পানীয়ের সঙ্গে মাদক মিশিয়ে দেন। একটু আচ্ছন্ন হয়ে পড়তেই তাকে গাড়িতে তুলে নেন। তার পর চলন্ত গাড়িতেই তিন জন মিলে ধর্ষণ করেন। শুধু তাই-ই নয়, সেই ঘটনা ভিডিয়োও করেন অভিযুক্তরা। কিশোরীকে চিকিৎসার জন্য তাঁর বাড়ির লোকেরা হাসপাতালে নিয়ে গেলে সেখান থেকেই পুলিশে খবর দেওয়া হয়। তার পরই পুলিশে একটি অভিযোগ দায়ের হয় তিন যুবকের বিরুদ্ধে। সেই অভিযোগের ভিত্তিতে তিন জনকে গ্রেফতার করেছে পুলিশ। অভিযুক্তদের বয়স ২৩, ২৫ এবং ৩৫। ২০১২ সালের ১৬ ডিসেম্বর রাতে দিল্লিতে চলন্ত বাসে নির্ভয়াকে গণধর্ষণের পর বাস থেকে ছুড়ে ফেলে দেয় ছয় দুষ্কৃতী। নির্ভয়ার বন্ধুকে মারধর করা হয়। ২৯ ডিসেম্বর নির্ভয়ার মৃত্যু হয়। (গুরুতর অপরাধে অভিযুক্তকে ‘আপনি’ সম্বোধনে আপত্তি প্রকাশ করেন কেউ কেউ। কিন্তু আইনের বিচারে দোষী সাব্যস্ত হননি, এমন অভিযুক্তকে ‘আপনি’ সম্বোধনেরই পক্ষপাতী আনন্দবাজার অনলাইন)
মানসিক ভারসাম্যহীন নাবালিকারকে ধর্ষণের অভিযোগ উঠল এক যুবকের বিরুদ্ধে। সোমবার অভিযুক্ত ওই যুবককে গ্রেফতার করেছে বোলপুর থানার পুলিশ। স্থানীয় সূত্রে খবর, মানসিক ভারসাম্যহীন ওই নাবালিকার বাবা নেই। দাদুর কাছে থাকে সে। এলাকার এক যুবক তাকে বেড়াতে নিয়ে যাওয়ার নাম করে নদীর চরে নিয়ে যায়। সেখানে নাবালিকাকে যৌন হেনস্থা করা হয় বলে অভিযোগ। বাড়িতে এলে আকার-ইঙ্গিতে সমস্ত বিষয়টি জানায় নির্যাতিতা। এর পরই পুলিশের দ্বারস্থ হয় নাবালিকার পরিবার। দায়ের হয় অভিযোগ। এর পর ওই যুবককে জিজ্ঞাসাবাদ শুরু করে বোলপুর থানার পুলিশ। পরে তাঁকে গ্রেফতার করা হয়। প্রসঙ্গত, গত কয়েক মাসে একের পর এক ধর্ষণের ঘটনা ঘটেছে বীরভূম জেলায়। তার মধ্যে রয়েছে বন্ধুদের ডেকে বাবার বিরুদ্ধে মেয়েকে যৌন হেনস্থার অভিযোগও রয়েছে।
যে ব্যক্তিকে গ্রেফতার করেছিলেন, তাঁর স্ত্রীকেই ধর্ষণের অভিযোগ উঠল হায়দরাবাদের এক পুলিশ ইনস্পেক্টরের বিরুদ্ধে। ধর্ষণের অভিযোগ দায়েরের পরই পলাতক ওই ইনস্পেক্টর। তাঁকে সাসপেন্ড করা হয়েছে। অভিযোগপত্রে নির্যাতিতা জানিয়েছেন, ২০১৮ সালে তাঁর স্বামীর বিরুদ্ধে একটি মামলা রুজু করা হয়েছিল। সেই ঘটনার তদন্ত করছিলেন মারেদপল্লি থানার সার্কেল ইনস্পেক্টর নাগেশ্বর রাও। এর পর ২০২১ সালে নিজের ফার্মহাউসের কাজে তাঁর স্বামীকে নিয়োগ করেছিলেন ওই ইনস্পেক্টর। মহিলার অভিযোগ, গত ৭ জুলাই বাড়িতে ঢুকে তাঁকে ধর্ষণ করেন ওই পুলিশ আধিকারিক। সে সময় তাঁর স্বামী বাড়িতে ছিলেন না। এর পর যখন স্বামী ফেরেন, পিস্তল উঁচিয়ে তাঁদের শহর ছেড়ে চলে যাওয়ার হুমকি দেন ইনস্পেক্টর। অভিযোগ, ওই দম্পতিকে জোর করে গাড়িতে তুলে নিয়ে যান ওই পুলিশ আধিকারিক। তাঁদের গাড়ি দুর্ঘটনার মুখে পড়ে। কোনওরকমে পালিয়ে পুলিশের কাছে অভিযোগ জানায় ওই দম্পতি। অতীতেও তাঁকে হেনস্থা করেছেন ওই পুলিশ আধিকারিক, এমন অভিযোগই জানিয়েছেন ওই নির্যাতিতা। সে সময় তাঁদের মধ্যে মিটমাট হয়ে যায়। পুলিশ সূত্রে জানা গিয়েছে, অভিযুক্তের খোঁজে তল্লাশি চালানো হচ্ছে।
হাঁসখালি গণধর্ষণ-কাণ্ডে ৪৩ পাতার চার্জশিট জমা দিল সিবিআই। শুক্রবার সকালে রানাঘাট মহকুমা আদালতে মোট ন’জন অভিযুক্তের বিরুদ্ধে চার্জশিট জমা দেন তদন্তকারী। যদিও তাঁদের এক জনকে এখনও গ্রেফতার করা যায়নি বলেই চার্জশিটে উল্লেখ করেছে সিবিআই। তদন্তভার নেওয়ার ৮৫ দিনের মধ্যে কেন্দ্রীয় তদন্তকারী সংস্থা চার্জশিট জমা দেওয়ায় খুশি নির্যাতিতার পরিবার। আনন্দবাজার অনলাইনের কাছে নির্যাতিতার বাবা বলেন, তাঁদের আশা, তাঁর শীঘ্রই সুবিচার পাবেন। কলকাতা হাইকোর্টের নির্দেশ মতো গত ১৩ এপ্রিল রাতে হাঁসখালি গণধর্ষণ মামলার তদন্তভার হাতে নেয় সিবিআই। সিবিআইয়ের জমা ওই ৪৩ পাতার ওই চার্জশিটে পুঙ্খানুপুঙ্খ ভাবে তদন্তের সমস্ত বিষয় উল্লেখ করা হয়েছে। তদন্তে নেমে মূল অভিযুক্ত ব্রজ গয়ালিকে গ্রেফতার করেছিল রাজ্য পুলিশ। পরে সিবিআই তদন্তভার হাতে নেওয়ার পর ব্রজের বাবা সমরেন্দ্র গয়ালি-সহ সাত জনকে গ্রেফতার করা হয়। চার্জশিটে তাঁদের নাম রয়েছে। ধৃতদের আইনজীবীদের দাবি, কিশোরীর মৃত্যুর পর তার দেহের ময়নাতদন্ত হয়নি। এমনকি মৃতার বাবার উপস্থিতিতেই শেষকৃত্য হয়েছিল। অস্বাভাবিক মৃত্যুর ঘটনার পর ময়নাতদন্ত না করিয়ে এ ভাবে দেহ সৎকার করাটাও আইনত অপরাধ। মৃতার মা অভিযোগে জানিয়েছিলেন, স্বামীর উপস্থিতিতে মেয়ের দেহ শেষকৃত্য হয়। সেই মতোই এফআইআর-এ ওই কিশোরীর বাবার নামও রাখা হয়েছিল। সপ্তাহখানেক আগেই আদালতে গোপন জবানবন্দি দেন মৃতার বাবা। তার পর সিবিআইয়ের চার্জশিট থেকে মৃতার বাবার নাম বাদ গিয়েছে বলে সূত্রের খবর। সিবিআই চার্জশিট জমার দেওয়ার পর প্রথম প্রতিক্রিয়ায় আনন্দবাজার অনলাইনকে তিনি বলেন, ‘‘কেন্দ্রীয় তদন্তকারী সংস্থার উপর আস্থা ছিল। আশা করছি, এ বার সুবিচার পাব।’’ তবে কেন্দ্রীয় তদন্তকারী সংস্থার চার্জশিটে অংশুমান বাগচি নামে এক অভিযুক্তকে ‘পলাতক’ হিসাবে দেখানো হয়েছে। তাঁকে এখনও গ্রেফতার করা যায়নি বলেই জানান তদন্তকারীরা। আগামী ১১ জুলাই সোমবার এই মামলার পরবর্তী শুনানি হওয়ার কথা রয়েছে। বিষয়টি নিয়ে ধৃতদের আইনজীবী রাজা বন্দ্যোপাধ্যায় বলেন, ‘‘চার্জশিটে কী আছে, পরের শুনানিতে তা আমাদের কাছে স্পষ্ট হবে।’’ প্রসঙ্গত, গত ৪ এপ্রিল সন্ধ্যায় জন্মদিনের অনুষ্ঠানে কিশোরীকে মদ্যপান করিয়ে গণধর্ষণের অভিযোগ ওঠে নদিয়ার হাঁসখালিতে। এর পর ৫ এপ্রিল ভোরে নিজের বাড়িতেই কিশোরীর মৃত্যু হয়। ৯ এপ্রিল মৃতার মা থানায় অভিযোগ দায়ের করেন।  তার পর ১০ এপ্রিল রাতে এই ঘটনায় মূল অভিযুক্ত ব্রজ গয়ালিকে গ্রেফতার করা হয়।
বিয়ের প্রতিশ্রুতি দিয়ে সহবাসের অভিযোগকে ধর্ষণ বলা যাবে না। শুক্রবার একটি মামলায় এমনই রায় দিল কেরল হাই কোর্ট। এক আইনজীবীর বিরুদ্ধে তাঁর প্রেমিকা ধর্ষণের অভিযোগ এনেছিলেন। তাঁর দাবি, বিয়ের প্রতিশ্রুতি দিয়ে একাধিক বার তাঁর সঙ্গে সহবাস করেছেন প্রেমিক। কিন্তু চার বছর সম্পর্কের পর এখন বিয়ে করতে বেঁকে বসেন ওই আইনজীবী। মামলা দায়ের হয় আদালতে। অন্য দিকে, আগাম জামিনের আবেদন করে হাই কোর্টে যান অভিযুক্ত আইনজীবী। শুক্রবার সংশ্লিষ্ট মামলার শুনানিতে কেরল হাই কোর্টের পর্যবেক্ষণ, বিনা সম্মতিতে কিংবা জোর করে যৌন সম্পর্কে লিপ্ত হলে তাকে ধর্ষণ বলা হয়। কিন্তু প্রাপ্তবয়স্ক দু’জন মানুষ নিজেদের ইচ্ছায় যৌন সম্পর্ক স্থাপন করলে তাকে কোনও ভাবে ধর্ষণ বলা যায় না। কেরল হাই কোর্টের বিচারপতি বেচু কোরিয়ান টমাসের পর্যবেক্ষণ, ‘‘দু’জন প্রাপ্তবয়স্ক সঙ্গী তাঁদের ইচ্ছায় যৌন সম্পর্ক স্থাপন করতেই পারেন। কিন্তু পরে একে কোনও ভাবে ভারতীয় দণ্ডবিধির ৩৭৬ ধারায় ধর্ষণের মামলায় ফেলা যায় না। প্রতারণা বা মিথ্যা কোনও পরিচয় দিয়ে এই সম্পর্ক করলে সেটা অন্য কথা।’’ এর পর বিচারপতির সংযোজন, ‘‘যদি বিয়ের প্রতিশ্রুতি দিয়ে সহবাস করা হয় এবং পরে বিয়ে করতে অস্বীকার করা হয়, তাকেও ধর্ষণ বলা যায় না।’’ 
তাঁর বিরুদ্ধে অভিযোগ, ঢাকা বোটক্লাবে বাংলাদেশের জনপ্রিয় নায়িকা পরীমণিকে ধর্ষণ ও খুনের চেষ্টা করেছিলেন তিনি। সেই প্রভাবশালী ব্যবসায়ী নাসিরউদ্দিনই পাল্টা অভিযোগ আনলেন অভিনেত্রীর বিরুদ্ধে। পরীমণিই তাঁকে হত্যার চেষ্টা করেছিলেন, ঢাকা আদালতে মামলা করে জানিয়েছেন নাসিরউদ্দিন। ৬ জুলাই দাখিল হওয়া এই আবেদনের পরিপ্রেক্ষিতে আদালত জানিয়েছে, এ বিষয়ে শুনানি আগামী ১৮ জুলাই। মামলার আবেদনে পরীমণির বিরুদ্ধে হত্যার চেষ্টা, মারধর, ভাঙচুর ও ভয় দেখানোর অভিযোগ করেছেন নাসির। পরীমণির সঙ্গে তাঁর সহযোগী বনি ও জিমির বিরুদ্ধেও অভিযোগ আনা হয়েছে। নাসিরের এই মামলা নতুন করে শোরগোল ফেলেছে বাংলাদেশে। ফের চর্চা শুরু হয়েছে এক বছর আগের ওই ঘটনা নিয়ে।  ২০২১ সালের ৯ জুন রাতে ঢাকার বোট ক্লাবে গিয়েছিলেন পরীমণি ও তাঁর সঙ্গীরা। সেখানে তাঁকে ধর্ষণের চেষ্টা হয়েছে, নায়িকার এমন অভিযোগে বাংলাদেশ জুড়ে হ‌ইচ‌ই পড়ে যায়। পক্ষে-বিপক্ষে তর্ক চলে দেদার। তাঁর অভিযোগ থানা নিচ্ছে না বলে ফেসবুক লাইভে কাঁদতে কাঁদতে প্রধানমন্ত্রীর কাছে বিচার চান পরীমণি। এর পরে ১৪ জুন ধর্ষণ-খুনের চেষ্টার অভিযোগে ব্যবসায়ী নাসিরউদ্দিন ও তাঁর বন্ধু অমির নাম উল্লেখ করে পরীমণি সাভার থানায় অভিযোগ করেন। দু’জনকেই গ্রেফতার করা হয়।  এর পরে ঘটনার ঘনঘটা। নাসিররা জামিন পান। পরীমণি নিজেই মাদক মামলায় গ্রেফতার হন। দীর্ঘ টানাপড়েন পেরিয়ে জামিনে মুক্ত হন অভিনেত্রী। শ্যুটিং শুরু করেন। তার কিছু দিন পরেই হঠাৎ জানা যায়, পরীমণি বিয়ে করেছেন অভিনেতা শরিফুল রাজকে এবং তিনি অন্তঃসত্ত্বা।  এই মুহূর্তে সব কিছু থেকে নিজেকে সরিয়ে আসন্ন মাতৃত্বকে উদ্‌যাপন করছেন অভিনেত্রী। ঘনিষ্ঠজনেদের মতে, এ যেন এক নতুন পরীমণি। আনন্দবাজার অনলাইনের সঙ্গে একান্ত আলাপচারিতায় নায়িকা জানিয়েছেন, অন্যের কুমন্তব্যে কান দিয়ে নিজের শান্তি নষ্ট করবেন না তিনি। তাঁর আরও দাবি, স্বামী রাজের যত্ন ও ভালবাসা তাঁকে আনন্দে ভরিয়ে রেখেছে।  এ সবের মধ্যেই নতুন মামলার জট। অশান্তি আবার উপস্থিত? মামলা কি পরীমণির খুশির জোয়ারে বাধা হয়ে দাঁড়াবে? এমন নানা প্রশ্ন এখন ভিড় করছে অনুরাগীদের মনে।
বছর এগারোর নাবালিকা ছাত্রীকে দিনের পর দিন ধর্ষণ। এই ঘটনা প্রকাশ্যে আনলে প্রাণে মেরে ফেলারও হুমকি। এমনই অভিযোগ উঠল প্রতিবেশী গৃহশিক্ষকের বিরুদ্ধে। শুক্রবার উত্তর দিনাজপুরের কালিয়াগঞ্জ পুরসভার ৮ নম্বর ওয়ার্ড এলাকায় ঘটনাটি ঘটেছে। নাবালিকাকে ধর্ষণের অভিযোগ ওঠার পরেই গৃহশিক্ষককে বেধড়ক মারধর করেন পাড়া-পড়শিরা। এলাকায় উত্তেজনার খবর পেয়ে ঘটনাস্থলে এসে অভিযুক্ত গৃহশিক্ষককে আটক করেছে পুলিশ। স্থানীয় সূত্রে খবর, শেঠ কলোনির ফুলতলা এলাকায় ওই গৃহশিক্ষকের বাড়ি। তাঁর বাড়িতেই পড়তে আসত প্রতিবেশী ছেলেমেয়েরা। তাদের মধ্যেই পঞ্চম শ্রেণির নাবালিকাকে ধর্ষণের অভিযোগ উঠেছে রঘুনাথ রায়ের বিরুদ্ধে। নাবালিকার পরিবারের দাবি, মেয়ের বাড়ি আসতে দেরি হওয়ায় রঘুনাথের বাড়িতে গিয়েছিলেন তার বাবা। সেখানে গিয়ে সব ঘটনা জানতে পারেন তিনি। মেয়েই বাবাকে জানায়, বেশ কিছু দিন ধরে তাকে ধর্ষণ করছেন গৃহশিক্ষক। ধর্ষণের কথা প্রকাশ্যে আনলে মেরে ফেলার হুমকিও দিতেন তিনি। সেই ভয়েই এত দিন বাড়িতে কিছু জানায়নি সে। মেয়ের মুখে সব শোনার পরেই প্রতিবেশীদের ডেকে আনেন নাবালিকার বাবা। পড়শিরা জানান, এই ঘটনায় গোটা এলাকায় চাঞ্চল্য ছড়াতেই উত্তেজিত জনতা রঘুনাথকে মারধর করে। খবর পেয়েই ঘটনাস্থলে এসে গৃহশিক্ষককে আটক করে কালিয়াগঞ্জ থানার পুলিশ। নাবালিকার পরিবারের পক্ষ থেকেও থানায় লিখিত অভিযোগ দায়ের করা হয়েছে। রঘুনাথের বাবা রতন রায় বলেন, ‘‘ধর্ষণের ঘটনা সম্পর্কে আমি কিছুই জানি না। ছেলে দোষী সাব্যস্ত হলে ওঁর দৃষ্টান্তমূলক শাস্তি চাই।’’  
মূক-বধির এবং মানসিক ভারসাম্যহীন তরুণীকে ধর্ষণের অভিযোগে গ্রেফতার করা হল এক যুবককে। গত বৃহস্পতিবার মুর্শিদাবাদের সাগরপাড়ায় ওই তরুণীকে ধর্ষণ করা হয়েছিল বলে অভিযোগ। ওই কাণ্ডে এক যুবককে সোমবার রাতে গ্রেফতার করেছে পুলিশ। ওই তরুণীর মায়ের বক্তব্য, গত বৃহস্পতিবার সাগরপাড়ার সাহেবনগর বাজারে ভিক্ষা করতে গিয়েছিলেন তিনি। তখন বাজার থেকে দুই যুবক তাঁকে তুলে নিয়ে যায় বলে অভিযোগ। এর পর তাঁকে পাটের জমিতে নিয়ে গিয়ে ধর্ষণ করা হয় বলে অভিযোগ। বিষয়টি জানাজানি হতেই নির্যাতিতার পরিবার ওই দুই যুবকের বিরুদ্ধে সাগরপাড়া থানায় লিখিত অভিযোগ দায়ের করে। সেই অভিযোগের ভিত্তিতে সোমবার রাতে এক অভিযুক্তকে গ্রেফতার করেছে সাগরপাড়া থানার পুলিশ। অভিযুক্তদের উপযুক্ত শাস্তির দাবি করেছে নির্যাতিতার পরিবার।
মানসিক ভারসাম্যহীন ও প্রতিবন্ধী এক শিশুকে অপহরণ করে ধর্ষণের পর মাথা থেঁতলে খুন করেছিল রাজস্থানের এক ব্যক্তি। প্রায় ন’বছরের পুরনো এই মামলায় দোষী সাব্যস্ত ওই ব্যক্তিকে ফাঁসির সাজা দিল সুপ্রিম কোর্ট। এ নিয়ে রাজস্থান হাই কোর্টের রায়ের বিরুদ্ধে দোষীর আবেদনও খারিজ করেছে শীর্ষ আদালত। শুক্রবার সুপ্রিম কোর্টের বিচারপতি এএম খানউইলকর, বিচারপতি দীনেশ মহেশ্বরী এবং বিচারপতি সিটি রবিকুমারের বেঞ্চ এই সাজা শোনায়। ধর্ষণ এবং খুনের ঘটনায় দোষী সাব্যস্ত হয়েছিলেন রাজস্থানের বাসিন্দা মনোজপ্রতাপ সিংহ। মামলায় রায়দানের সময় মনোজের অপরাধকে ঘৃণ্য এবং অমানবিক বলে আখ্যা দিয়েছে সুপ্রিম কোর্ট। দীর্ঘ শুনানির পর শীর্ষ আদালতের পর্যবেক্ষণ, শিশুটিকে লোভ দেখিয়ে তার বিশ্বাস অর্জন করেছিল মনোজ। এর পর তাকে অপহরণ করে নির্জন স্থানে নিয়ে গিয়ে ধর্ষণ করে। ধর্ষণের পর শিশুটির মাথা থেঁতলে তাকে খুন করে। বিচারপতিদের মন্তব্য, সাড়ে সাত বছরের এক মানসিক এবং শারীরিক প্রতিবন্ধী শিশুকে ধর্ষণ করে যে নৃশংস ভাবে খুন করা হয়েছে, তাতে বিবেকে নাড়া দেয়। ২০১৩ সালে শিশুকে ধর্ষণ ও খুনের অভিযোগ প্রকাশ্যে আসতেই শোরগোল পড়ে গিয়েছিল রাজস্থানে। পকসো-সহ ভারতীয় দণ্ডবিধির একাধিক ধারায় মনোজের বিরুদ্ধে মামলা রুজু করে পুলিশ। শুনানির পর মনোজকে ফাঁসির সাজা দেয় রাজস্থানের দায়রা আদালত। সে রায় বহাল রেখেছিল রাজস্থান হাই কোর্ট। তবে ২০১৫ সালে ২৯ মে সেই রায়ের বিরুদ্ধে হাই কোর্টে আবেদন করেছিল মনোজ। এর পর মামলা গড়ায় শীর্ষ আদালতে। এ বার ফাঁসির পাশাপাশি মনোজের ওই আবেদনও খারিজ করল শীর্ষ আদালত।
পাঁচ বছরের শিশুকে ধর্ষণ করে পুকুরের জলে ফেলে দেওয়ার ঘটনায় ফাঁসির সাজা হল এক যুবকের। শুক্রবার বিকেলে কাটোয়ার অতিরিক্ত জেলা ও দায়রা আদালতের বিচারক সুকুমার সূত্রধর চার বছর ধরে চলা মামলায় ওই সাজা শোনান। গত ৪০ বছরে কাটোয়া আদালত এই প্রথম ফাঁসির সাজা দিল, দাবি করেছেন আইনজীবীদের একাংশ। নির্যাতিত শিশুর বাবা বলেন, ‘‘বিশ্বাস ছিল, মেয়ের খুনি কড়া সাজা পাবে। মেয়ের মুখটা চোখের সামনে ভেসে উঠছে।’’ রায় দিতে গিয়ে এ দিন বিচারক বলেন, ‘‘এটি বিরলের থেকে বিরলতম ঘটনা।’’ এর পরেই দোষী জাহাঙ্গির চৌধুরীর দিকে তাকিয়ে তাঁকে বলতে শোনা যায়, ‘‘আপনাকে আমি মৃত্যুদণ্ড দিলাম।’’ সাজা শুনে কান্নায় ভেঙে পড়েন দোষীর পরিজনেরা। সাজাপ্রাপ্তের বাবা চৌধুরী সিরাজ হোসেন দাবি করেন, ‘‘আমার ছেলেকে মিথ্যা মামলায় ফাঁসানো হয়েছে। ছেলে নির্দোষ। এই রায়ের বিরুদ্ধে উচ্চ আদালতের দ্বারস্থ হব আমরা।’’ পুলিশ সূত্রে জানা গিয়েছে, ২০১৮ সালের ১৫ ফেব্রুয়ারি কেতুগ্রাম থানায় লিখিত অভিযোগ করেন নির্যাতিতা শিশুটির মা। তিনি দাবি করেন, ১৪ ফেব্রুয়ারি সন্ধ্যা সাড়ে ৬টা নাগাদ প্রতিবেশী জাহাঙ্গির তাঁর পাঁচ বছরের মেয়েকে চানাচুর কিনে দেওয়ার নাম করে নিয়ে যায়। পাড়ারই একটি দোকান থেকে চানাচুর কিনে দেয়। তার পর থেকে শিশুটির খোঁজ পাওয়া যায়নি। পর দিন, ১৫ ফেব্রুয়ারি গ্রামের একটি পুকুর থেকে ছোট্ট মেয়েটির ক্ষতবিক্ষত দেহ মেলে। জাহাঙ্গিরকে গ্রেফতার করে কেতুগ্রাম থানা। তদন্তে নেমে পুলিশ জানতে পারে, ওই শিশুটিকে ধর্ষণ করে খুন করে জাহাঙ্গির। তার পরে, প্রমাণ লোপাটের জন্য তার দেহ পুকুরে ফেলে দেওয়া হয়। ঘটনার তিন মাসের মধ্যে ২০১৮ সালে ১১ মে আদালতে চার্জশিট জমা দেন মামলার তদন্তকারী অফিসার৷ ২১ জন সাক্ষীর মধ্যে ১৬ জনের সাক্ষ্য নেওয়া হয়। বৃহস্পতিবার জাহাঙ্গিরকে ‘পকসো’ মামলায় দোষী সাব্যস্ত করে আদালত। শিশুটির প্রতিবেশীরা জানান, আর পাঁচটা দিনের মতো ওই দিনও বাড়ি থেকে বেরিয়েছিল একরত্তি মেয়েটি। তার ক্ষতবিক্ষত দেহ দেখে শিউরে উঠেছিল গ্রাম। দোষী গ্রেফতার হওয়ার পরে, শাস্তির আশায় বুক বেঁধেছিলেন সবাই। তাঁরা জানান, দরিদ্র দম্পতির চার মেয়ে। ছোটটি সবে পড়াশোনা শুরু করেছিল। নির্যাতিতার মা বলেন, ‘‘মেয়ে খুবই মিশুকে ছিল। কেউ ডাকলেই চলে যেত। ওই নরপিশাচ মেয়েকে চানাচুরের লোভ দেখিয়ে গ্রামের রাস্তা থেকে তুলে নিয়ে যায়। পরে, ধর্ষণ করে খুন করে। সে দিনের ব্যথা আজও দগদগে হয়ে আছে। খুনির ফাঁসি হলে, আমার মেয়ে শান্তি পাবে।’’ কাটোয়া চাইল্ডলাইনের টিম লিডার সুচেতনা ভট্টাচার্য বলেন, ‘‘শিশুদের জীবন নষ্ট করে দেওয়ার মতো জঘন্যতম অপরাধে ফাঁসির সাজা হওয়ায় আমরা খুশি। এই রায়ে মানুষের বিচার ব্যবস্থার প্রতি আরও আস্থা বেড়ে গেল।’’
প্রতিদিন অন্তত চার থেকে পাঁচটি ধর্ষণের মামলা দায়ের হচ্ছে পাকিস্তানের পঞ্জাব প্রদেশের কোনও না কোনও থানায়। সেই সঙ্গে পুলিশের কাছে খাতায়-কলমে অভিযোগ লেখাতে চায় না এমন পরিবার তো আছেই। নারীদের উপরে যৌন অত্যাচার, অপহরণ, খুনের ঘটনা দিন দিন বেড়েই চলেছে পাকিস্তানের পঞ্জাব প্রদেশে। সেই জন্য গোটা প্রদেশেই জরুরি অবস্থা ঘোষণা করার সিদ্ধান্ত নিয়েছে সেখানকার প্রাদেশিক সরকার। পাক-পঞ্জাবের স্বরাষ্ট্রমন্ত্রী আট্টা তারার খুব সম্প্রতি একটি সাংবাদিক সম্মেলনে জানিয়েছেন, এ ভাবে নারী নির্যাতন ও ধর্ষণের মামলা বাড়তে থাকায় সরকার বিচলিত। সরকারি পরিসংখ্যান দেখে তিনিই দিনে অন্তত চার থেকে পাঁচটি করে ধর্ষণের অভিযোগ জমা পড়ার কথা সংবাদমাধ্যমকে জানিয়েছেন। পরিস্থিতি নিয়ন্ত্রণে আনতে জরুরি অবস্থা ঘোষণার কথা জানিয়েছেন মন্ত্রী। একই সঙ্গে অভিযুক্তদের বিরুদ্ধে কঠোর পদক্ষেপের কথাও ভাবা হয়েছে। ফাস্ট ট্র্যাক পদ্ধতির ভিত্তিতে ডিএনএ নমুনা সংগ্রহের দিকেও জোর দিচ্ছে সরকার। তারার আরও জানাচ্ছেন, আগামী দু’সপ্তাহের মধ্যে এ বিষয়ে নতুন পদক্ষেপের কথা ঘোষণা করবে সরকার। সেই সঙ্গে সাহায্য চাওয়া হয়েছে নাগরিক সমাজ, নারী অধিকার রক্ষা সংক্রান্ত সংগঠন, শিক্ষক সংগঠন এবং আইনজীবীদেরও। কী ভাবে নারীদের উপরে হওয়া নির্যাতন কমানো যায়, তার উপায় বার করতে সরকারি ভাবে সাহায্য চাওয়া হচ্ছে এই সব সংগঠনের কাছ থেকেও। মন্ত্রী জানিয়েছেন, সেই সঙ্গে সতর্ক করা হচ্ছে ছোট ছোট মেয়ে, নাবালিকা বা যুবতীদের বাবা-মায়েদেরও। কী ভাবে নিজেদের নিরাপত্তা নিশ্চিত করতে হবে, তার প্রাথমিক পাঠ যাতে অভিভাবকেরাই নিজেদের কন্যা সন্তানদের দেন, সেই আর্জিও জানিয়েছেন মন্ত্রী। স্কুল-কলেজে পাঠরত ছাত্রীরা যাতে কোনও ধরনের হিংসার শিকার না হতে পারে, সে দিকেও নজর দেওয়া হচ্ছে বলে জানিয়েছেন তারার। নারী স্বাধীনতা ও অধিকার রক্ষার ক্ষেত্রে গোটা বিশ্বে পাকিস্তানের নাম বরাবরই অনেক নীচের দিকে থাকে। গত বছর ‘গ্লোবাল জেন্ডার গ্যাপ ইনডেক্স’-এ ১৫৬টি দেশের মধ্যে পাকিস্তানের নাম ছিল ১৫৩ নম্বরে। পাকিস্তানের নীচে রয়েছে মাত্র তিনটি দেশ— ইরাক, ইয়েমেন এবং আফগানিস্তান। শুধুমাত্র ধর্ষণ বা অপহরণই নয়, কর্মক্ষেত্রে যৌন হেনস্থা, পারিবারিক হিংসার ঘটনাও গোটা দেশে ক্রমবর্ধমান। অনেক ক্ষেত্রেই দেখা গিয়েছে, ঠিক সময়ে অভিযোগ জানিয়েও সুবিচার পান না নির্যাতিতারা। তার জন্য মূলত দেশের পুরুষতান্ত্রিক সামাজিক গঠনকেই দায়ী করছে নারী অধিকার রক্ষা সংক্রান্ত সংগঠনগুলি। নায়াব গহর জান নামে এমনই এক নারী অধিকার রক্ষা কর্মী জানালেন, মহিলাদের উপরে কোনও নির্যাতন হওয়ার পরে পুলিশের কাছে অভিযোগ জানানো থেকে শুরু করে বিচার ব্যবস্থা— গোটা প্রক্রিয়াটাই এমন ভাবে হয়ে থাকে যে বেশির ভাগ ক্ষেত্রেই অভিযুক্তদের ধরা যায় না। বিচার পান না নির্যাতিতারা।. সবচেয়ে আগে সব খবর, ঠিক খবর, প্রতি মুহূর্তে। ফলো করুন আমাদের Google News, Twitter এবং Instagram পেজ।
কয়েক মাস আগেই ধর্ষণের অভিযোগ উঠেছিল। আবার এক নাবালিকাকে গণধর্ষণের অভিযোগ উঠল জলপাইগুড়ির ধূপগুড়িতে। মঙ্গলবার ভেমটিয়া এলাকায় নাবালিকা ধর্ষণের ঘটনায় ভাইরাল হয়েছে অভিযুক্তের একটি অডিয়ো টেপ। যেখানে শোনা গিয়েছে, অভিযুক্ত নিজেই বলছেন, এক জন নয়, একাধিক ব্যক্তি মিলে নাবালিকার উপর যৌন নির্যাতন করেছেন। আনন্দবাজার যদিও ওই অডিয়ো টেপের সত্যতা যাচাই করেনি। এখানেই শেষ নয়। অভিযোগ, ওই ঘটনার পর ধূপগুড়ি থানায় নির্যাতিতার পরিবার অভিযোগ জানাতে গেলে এলাকার মাতব্বরেরা তাঁদের আটকান। তাঁদের জন্য মঙ্গলবার সন্ধ্যা পর্যন্ত থানায় কোনও অভিযোগ দায়ের হয়নি। পরিবর্তে সালিশি সভা করে ধর্ষণের মতো অভিযোগ মিটিয়ে নেওয়ার চেষ্টা করা হয় বলে অভিযোগ। অন্য দিকে, ওই সময়ের মধ্যে নির্যাতিতা অসুস্থ হয়ে পড়ে। তাকে নিয়ে যাওয়া হয় ধূপগুড়ি গ্ৰামীণ হাসপাতালে। সেখান থেকে জলপাইগুড়ি জেলা হাসপাতাল স্থানান্তরিত করা হয়। কিন্তু তার পরেও প্রায় ৩ ঘণ্টা চিকিৎসাহীন হয়ে পড়ে থাকে নির্যাতিতা। পরে টাকার অভাবে পরিবার অ্যাম্বুল্যান্স জোগাড় করতে পারছিলেন না। সংবাদমাধ্যমের হস্তক্ষেপে এবং স্থানীয় কিছু মানুষ ধূপগুড়ি পুরসভার ভাইস চেয়ারম্যানের সঙ্গে যোগাযোগ করে একটি অ্যাম্বুল্যান্সের ব্যবস্থা করেন। এর পর ধূপগুড়ি থেকে জলপাইগুড়ি পাঠানো হয় নির্যাতিতাকে। কিন্তু অ্যাম্বুল্যান্সটিকে জলপাইগুড়ি যাওয়ার পথে আটকায় পুলিশ। থানায় নিয়ে গিয়ে নির্যাতিতার জবানবন্দি নেওয়া হয়। মঙ্গলবার রাতভর ভেমটিয়ায় অভিযান চালায় বিশাল পুলিশবাহিনী। ঘটনার পরেই ধূপগুড়ি থানায় আসেন জলপাইগুড়ির অতিরিক্ত পুলিশ সুপার (গ্রামীণ) ওয়াংডেন ভুটিয়া, জলপাইগুড়ির ডিএসপি (অপরাধ) বিক্রমজিৎ লামা। পুলিশের দাবি, এটা গণধর্ষণের ঘটনা নয়। এক জনের নামে অভিযোগ দায়ের হয়েছে। কিন্তু এই ঘটনায় অভিযুক্ত যুবকের একটি কথোপকথনের অডিয়ো টেপ ভাইরাল হয়ে গিয়েছে। তাতে শোনা গিয়েছে, তিনি একা নন, তাঁর সঙ্গে আরও ৪-৫ জন মিলে নাবালিকাকে নির্যাতন করেছেন! সবচেয়ে আগে সব খবর, ঠিক খবর, প্রতি মুহূর্তে। ফলো করুন আমাদের Google News, Twitter এবং Instagram পেজ।
বেড়াতে যাওয়ার নাম করে পঞ্চম শ্রেণির এক ছাত্রীকে পাট ক্ষেতে নিয়ে গিয়ে ধর্ষণের অভিযোগ উঠল তার দূর সম্পর্কের এক কাকার বিরুদ্ধে। ঘটনাটি মালদহের হরিশ্চন্দ্রপুরের কুশিদা এলাকার। মোবাইল ফোনের সূত্র ধরে পুলিশ অভিযুক্ত যুবককে বিহার সীমান্তবর্তী এলাকা থেকে গ্রেফতার করেছে। ধৃত যুবকের নাম সন্তোষ গোস্বামী ওরফে টিকিয়া (৩৮)। অভিযোগ, কুশিদার বাসিন্দা পঞ্চম শ্রেণির ওই ছাত্রীকে বিহার সীমান্তবর্তী এলাকায় নিয়ে যান সন্তোষ। সেখানে ওই শিশুটিকে তিনি কয়েক বার ধর্ষণ করেন বলে অভিযোগ। স্থানীয় বাসিন্দাদের কাছ থেকে খবর পেয়ে ওই শিশুটিকে রক্তাক্ত অবস্থায় উদ্ধার করেন তাঁর আত্মীয়রা। এর পর বিষয়টি জানানো হরিশ্চন্দ্রপুর থানায়। পুলিশ ওই শিশুটিকে উদ্ধার করে স্থানীয় হাসপাতালে ভর্তি করে। এর পর অভিযুক্তকে গ্রেফতার করে পুলিশ। জেরায় তিনি ধর্ষণের কথা স্বীকার করেছেন বলেও পুলিশের দাবি। নির্যাতিতা শিশুটির মা বলেন, ‘‘সন্তোষ সম্পর্কে আমার দেওর হয়। তাই আমার মেয়েকে বেড়াতে নিয়ে যাওয়ার জন্য বাড়িতে এলে আমাদের বিন্দুমাত্র সন্দেহ হয়নি। কিন্তু দীর্ঘ ক্ষণ ওরা ফিরে না আসায় খোঁজ শুরু করি। এর পর এলাকার কিছু লোক আমাদের জানান, সন্তোষ আমার মেয়েকে নিয়ে পাট ক্ষেতের ভিতরে ঢুকেছিল। সেখান থেকে মেয়েকে রক্তাক্ত অবস্থায় উদ্ধার করি। আমরা চাই ওর উপযুক্ত শাস্তি হোক।’’ এ নিয়ে হরিশ্চন্দ্রপুর থানা আইসি দেওদূত গজমের জানিয়েছেন, অভিযুক্তের মোবাইল ফোনের সূত্র ধরে বিহার সীমানা থেকে গ্রেফতার করা হয়েছে।     (গুরুতর অপরাধে অভিযুক্তকে ‘আপনি’ সম্বোধনে আপত্তি প্রকাশ করেন কেউ কেউ। কিন্তু আইনের বিচারে দোষী সাব্যস্ত হননি, এমন অভিযুক্তকে ‘আপনি’ সম্বোধনেরই পক্ষপাতী আনন্দবাজার অনলাইন)
সালটা ২০০৪। সে বছর এপ্রিল থেকে অক্টোবর মাসের মধ্যে আচমকাই উধাও হয়ে গিয়েছিল অ-পঞ্জাবি পরিযায়ী ২৩ জন শিশু। তাদের মধ্যে অনেকেই যৌন হেনস্থার শিকার হয়েছিল। ১৭ জন শিশুকে হত্যা করা হয়।
মুম্বইয়ের একটি পাঁচ তারা হোটেলে ৩৫ বছরের এক লেখিকাকে ধর্ষণের অভিযোগ উঠল এক ৭৫ বছর বয়সি এক ব্যবসায়ীর বিরুদ্ধে। ধর্ষণের ঘটনা পাঁচ কান করলে মাফিয়া ডন দাউদ ইব্রাহিম তাঁকে খুন করবেন বলেও মহিলাকে হুমকি দেওয়া হয়। পুলিশ অভিযুক্ত ব্যবসায়ীর খোঁজে তল্লাশি শুরু করেছে। পুলিশ সূত্রে খবর, নির্যাতিতা জানিয়েছেন, ৭৫ বছরের ওই ব্যবসায়ী তাঁর কাছ থেকে দু’কোটি টাকা ঋণ নিয়েছিলেন। কিন্তু প্রতিশ্রুত সময় পেরিয়ে গেলেও সেই টাকা ফেরানোর নাম করছিলেন না। সম্প্রতি টাকা দেওয়ার নাম করে ওই ব্যবসায়ী জুহু এলাকার একটি বিলাসবহুল হোটেলে ডেকে আনেন লেখিকাকে। তার পর তাঁকে ধর্ষণ করেন। নির্যাতিতার আরও অভিযোগ, তাঁকে খুনের হুমকিও দেন ব্যবসায়ী। বলেন, ঘটনার কথা পুলিশে জানালে দাউদ ইব্রাহিম তাঁকে খুন করবেন। পুলিশের কাছে ওই মহিলা আরও জানিয়েছেন, কিছু দিন আগেই দাউদের ‘ডি কোম্পানি’র নাম করে তাঁর কাছে ফোন আসে এবং ব্যবসায়ীর নাম পুলিশে না জানানোর হুমকি দেওয়া হয়। নির্যাতিতা মহিলা মুম্বই পুলিশের আম্বোলি থানায় অভিযোগ দায়ের করলেও ঘটনার গুরুত্ব বুঝে তা এমআইডিসি থানায় স্থানান্তরিত করা হয়েছে। মহিলার অভিযোগের প্রেক্ষিতে অভিযুক্ত ব্যবসায়ীকে খুঁজছে পুলিশ।
"বিরাট স্বস্তি। হাঁফ ছেড়ে বাঁচলেন ক্রিশ্চিয়ানো রোনাল্ডো। ঘাড় থেকে নেমে গেল কলঙ্কের বোঝা। তাঁর বিরুদ্ধে ওঠা ধর্ষণের মামলা খারিজ করে দিল আদালত। 
ক্যাথরিন মায়োরগা নামে এক মহিলা রোনাল্ডোর বিরুদ্ধে এই মামলা করেছিলেন। তাঁর অভিযোগ ছিল, ২০০৯ সালে আমেরিকার লাস ভেগাসের একটি হোটেলের ঘরে রোনাল্ডো তাঁকে শারীরিক নির্যাতন করেছিলেন। ১৩ বছর আগের সেই ‘ঘটনা’ নিয়ে ওঠা অভিযোগ খারিজ করে দিল লাস ভেগাসের আদালত। শুধু তাই নয়, ৪২ পাতার রায়ে বিচারপতি জেনিফার ডরসি তীব্র ভর্ৎসনা করেছেন অভিযোগকারী মহিলার আইনজীবীদের। আদালতের বক্তব্য, অভিযোগকারী মায়োরগার আইনজীবীরা ইচ্ছাকৃত ভাবে বিভ্রান্তি তৈরি করেছেন। ২০০৯ সালের ‘ঘটনা’ হলেও মায়োরগা গত বছর সেপ্টেম্বরে রোনাল্ডোর বিরুদ্ধে আদালতে যান। এত বছর পরে হঠাৎ কেন মামলা করেছিলেন, সেই প্রশ্নের জবাবে মায়োরগা তখন বলেছিলেন, ‘ঘটনার’ পরে পরেই তিনি প্রথমে রোনাল্ডোর সঙ্গে সমঝোতা করতে চেয়েছিলেন। ৩ লক্ষ ৭৫ হাজার ডলারে রফা করতে চেয়েছিলেন তিনি। মায়োরগার বক্তব্য অনুযায়ী, এর পর তিনি প্রচণ্ড ভেঙে পড়েন, যার ফলে আর আলোচনা এগিয়ে নিয়ে যেতে পারেননি এবং এত বছর পরে মামলা করেন। আদালতে মায়োরগাদের কোনও অভিযোগ, বক্তব্য বা যুক্তিই ধোপে টেকেনি। বিচারপতি ডরসি মায়োরগার আইনজীবীদের প্রচণ্ড ভর্ৎসনা করে মামলা খারিজ করে দেন।"
জীবনের প্রথম বার চুম্বন, যৌনানুভূতির স্বাদ ইত্যাদি নিয়ে মনে মনে অনেক কল্পনা ছিল অষ্টাদশী স্যাক্সন মুলিনসের। কিন্তু কয়েক মুহূর্তের ঘটনা বদলে দিল তাঁর জীবন। মাত্র কয়েক মিনিট আগে আলাপ হওয়া এক যুবক এমন কাজ করতে পারেন, দুঃস্বপ্নেও ভাবেননি তিনি। ছবি: সংগৃহীত।
বছর কুড়ির এক উঠতি শ্যুটারকে হোটেলে নিয়ে গিয়ে ধর্ষণের অভিযোগ উঠল তাঁরই এক পরিচিত বন্ধুর বিরুদ্ধে। ঘটনাটি হরিয়ানার হিসার শহরের। বৃহস্পতিবার পুলিশ সূত্রে জানা গেছে, ওই তরুণীর বাড়ি হরিয়ানার ফতেফাবাদ জেলায়। বর্তমানে হিসার শহরের একটি শ্যুটিং প্রশিক্ষণ কেন্দ্রে তিনি প্রশিক্ষণরত। তরুণীর অভিযোগ, ওই প্রশিক্ষণ কেন্দ্রেই তাঁর সঙ্গে এক ব্যক্তির পরিচয় হয়, যিনিও খেলাধুলোর সঙ্গেই যুক্ত ছিলেন। অল্প কিছু দিনের মধ্যেই তাঁদের বন্ধুত্ব হয়। তিনি আরও জানান, এর পর এক দিন তাঁকে ঠান্ডা পানীয়ের সঙ্গে কিছু মিশিয়ে অচৈতন্য করে হিসারের একটি হোটেলে নিয়ে যান ওই ব্যক্তি এবং সেখানেই তাঁকে ধর্ষণ করা হয়। এমনকি ধর্ষণের ভিডিয়ো তোলেন ওই ব্যক্তি এবং পরে তা নেটমাধ্যমে ছড়িয়ে দেওয়ার ভয় দেখিয়ে দশ হাজার টাকা হাতিয়ে নেন ওই তরুণীর কাছ থেকে। নিগৃহীতা ওই তরুণীর বার বার অনুরোধ সত্ত্বেও ভিডিওটি মুছে ফেলতে অস্বীকার করেন ওই ব্যক্তি। উপরন্তু, এই ঘটনার পরে একাধিক বার ওই ব্যক্তি বিভিন্ন ভাবে তাঁকে হেনস্থা করেন বলেও অভিযোগ করেছেন ওই তরুণী। এর পর উপায় না পেয়ে পুলিশের দ্বারস্থ হন ওই তরুণী। অভিযুক্ত ওই ব্যক্তির বিরুদ্ধে মামলা রুজু করেছে পুলিশ। সবচেয়ে আগে সব খবর, ঠিক খবর, প্রতি মুহূর্তে। ফলো করুন আমাদের Google News, Twitter এবং Instagram পেজ।
নিউ ইয়র্কের ডাকসাইটে সুন্দরী ছিলেন বারবারা ডালি বিকল্যান্ড। নামজাদা মডেল। শহরের ধনী সমাজের ঝকমকে নক্ষত্রও! মারকাটারি ধনী স্বামী আর একমাত্র পুত্রসন্তানকে নিয়ে সুখে থাকতে পারতেন। কিন্তু বারবারা পারেননি। তাঁর জীবন একটা সময় এমন বাঁক নেয় যে, তাঁর নাম শুনলেও ঘৃণায় নাক কুঁচকোতে শুরু করে নিউ ইয়র্ক। 
বছর আড়াইয়ের এক শিশুকন্যাকে ধর্ষণের অভিযোগে উঠল উত্তর দিনাজপুরের রায়গঞ্জ শহরের ৮ নম্বর ওয়ার্ডে। ওই ঘটনায় প্রতিবেশী এক তরুণের বিরুদ্ধে অভিযোগ উঠেছে। রাজীব কামাত নামে এক তরুণকে গ্রেফতার করেছে পুলিশ। ওই শিশুটির মায়ের দাবি, সে মাঝেমাঝেই রাজীবের বাড়িতে যেত। বুধবার দুপুরে শিশুটিকে একা পেয়ে রাজীব তাকে ধর্ষণ করে বলে অভিযোগ। এর পর শিশুটিকে রক্তাক্ত অবস্থায় দেখতে পান তার মা। অভিযোগ, তাঁর শিশুকন্যাকে ধর্ষণ করা হয়েছে। শিশুটি বর্তমানে রায়গঞ্জ মেডিকেলে চিকিৎসাধীন। বৃহস্পতিবার রায়গঞ্জ থানায় এ নিয়ে লিখিত অভিযোগ দায়ের করেছে শিশুটির পরিবার। শিশুটির মা বলেন, ‘‘মেয়েকে রক্তাক্ত অবস্থায় দেখার পর তার কাছে জানতে চাই। তখন ও সব কিছু জানায়।’’ রাহুল দাস নামে এক স্থানীয় বাসিন্দার কথায়, ‘‘ওই শিশুটির পরিবার আতঙ্কে রয়েছে। কারণ শিশুটির বাবা বাইরে থাকে। আমরা ওদের পাশে আছি। অভিযুক্তের কঠোর শাস্তি চাই।’’
ধর্ষণে অভিযুক্ত দুই যুবককে জীবন্ত জ্বালিয়ে দেওয়ার অভিযোগ উঠল গ্রামবাসীদের বিরুদ্ধে। বুধবার রাতে ঘটনাটি ঘটেছে ঝাড়খণ্ডের গুমলায়। পুলিশ সূত্রে খবর, দুই অভিযুক্তের মধ্যে সুনীল ওঁরাও নামে এক জনের মৃত্যু হয়েছে। অন্য অভিযুক্ত আশিস কুমার মৃত্যুর সঙ্গে পাঞ্জা লড়ছেন। স্থানীয় সূত্রে খবর, মায়ের সঙ্গে একটি কাজে বেরিয়েছিলেন এক যুবতী। অভিযোগ, তাঁদের পথ আটকান সুনীল এবং আশিস। তার পর যুবতীকে তুলে নিয়ে গিয়ে ধর্ষণ করেন বলে অভিযোগ। এই খবর চাউর হতেই গ্রামবাসীরা ক্ষিপ্ত হয়ে ওঠেন। বুধবার রাতে দুই অভিযুক্তকে বাইকসমেত পাকড়াও করেন গ্রামবাসীরা। তাঁদের বেধড়ক মারধরের পর আগুন ধরিয়ে দেওয়া হয়। দুই যুবককে জীবন্ত পুড়িয়ে মারা হচ্ছে, এই খবর পৌঁছয় স্থানীয় থানায়। পুলিশের একটি দল ঘটনাস্থলে যখন পৌঁছয়, তত ক্ষণে এক অভিযুক্তের পুরো শরীর জ্বলে গিয়েছিল। অন্য জনকে কোনও রকমে উদ্ধার করে হাসপাতালে নিয়ে যাওয়া হয়। কিন্তু তাঁর শরীরের বেশির ভাগ অংশই ঝলসে গিয়েছে বলে জানিয়েছে পুলিশ। কারা এই ঘটনার সঙ্গে জড়িত, তা খতিয়ে দেখা হচ্ছে বলে জানিয়েছে পুলিশ।
অন্তরঙ্গ ছবি ফাঁস করে দেওয়ার হুমকি। তার বিচার চাইতে যাওয়া কিশোরীকে ব্ল্যাকমেল করে দিনের পর দিন ধর্ষণ করার অভিযোগ উঠল তৃণমূলের এক পঞ্চায়েত সদস্যের বিরুদ্ধে। এই ঘটনা দক্ষিণ ২৪ পরগনার ভাঙড়ের কাশীপুর থানার ভগবানপুর অঞ্চলের জিরানগাছা গ্রামের। অভিযুক্ত তৃণমূল নেতা গউসুল ওরফে বাবলু মোল্লা স্থানীয় পঞ্চায়েতের সদস্য। বুধবার তাঁর বিরুদ্ধে কাশীপুর থানায় ধর্ষণের অভিযোগ দায়ের করা হয়েছে। পুলিশ সূত্রে জানা গিয়েছে, বছর সতেরোর ওই কিশোরী কাশীপুর থানার জিরানগাছা গ্রামে মামারবাড়িতে থাকতেন। বেশ কিছু দিন ধরে এলাকার এক যুবকের সঙ্গে প্রেমের সম্পর্ক গড়ে ওঠে তাঁর। এর পর দু’জনের মোবাইল ফোনে কিছু ঘনিষ্ঠ ছবি আদানপ্রদান হয়। কিশোরীর অভিযোগ, কিছু দিনের মধ্যেই ব্ল্যাকমেল শুরু করেন ওই যুবক। সেই ছবি নেটমাধ্যমে ছড়িয়ে দেওয়ার হুমকি দিয়ে তিনি মোটা টাকা দাবি করেন বলেও অভিযোগ। ওই যুবক কিছু টাকা আদায় করে বলে দাবি করেছেন ওই কিশোরী। তবে পরে ওই কিশোরী মামারবাড়িতে বিষয়টি খুলে বলেন। এর পর বিচারের আশায় ভগবানপুর গ্রাম পঞ্চায়েতের তৃণমূল সদস্য বাবলু মোল্লার দ্বারস্থ হন তিনি। অভিযোগ, সমস্যা মিটিয়ে দেওয়ার পর ওই কিশোরীকে পাল্টা হুমকি দেয় বাবলু। তিনি ওই কিশোরীর ঘনিষ্ঠ ছবি নেটমাধ্যমে ফাঁস করে দেওয়ার হুমকি দেন বলে অভিযোগ। এর পর তিনি ওই কিশোরীকে ধর্ষণ করেন বলেও দাবি করেছেন কিশোরী। শেষমেশ ওই কিশোরী কাশীপুর থানায় বাবলুর বিরুদ্ধে ধর্ষণ এবং ব্ল্যাকমেলের অভিযোগ দায়ের করেন। সেই অভিযোগের ভিত্তিতে ঘটনার তদন্ত শুরু হয়েছে। ঘটনার পর থেকে পলাতক অভিযুক্ত বাবলু। তাঁর খোঁজে তল্লাশি চালাচ্ছে পুলিশ। পুলিশের তরফে জানানো হয়েছে, মাস ছয়েক আগে ওই কিশোরীকে ধর্ষণ করা হয় বলে অভিযোগ। বুধবার রাতে অভিযোগ দায়ের হওয়ার পর তাঁর ডাক্তারি পরীক্ষা করানো হয়েছে। পাশাপাশি, বৃহস্পতিবারই তাঁর গোপন জবানবন্দি নেওয়া হবে।
যশ-অর্থ-খ্যাতি কে না পছন্দ করে! তবে কখনও কখনও খ্যাতির শিখরে উঠতে গিয়ে অনেক ভারী মূল্য চোকাতে হয় শিল্পীদের। তারকা হওয়ার মাশুল হিসেবে প্রাণও যায় অনেক নামীদামি শিল্পীর। এমনকি, খ্যাতির ভারে নির্মম ভাবে খুনও হতে হয়েছে বহু শিল্পীকে। সেই তালিকায় রয়েছেন বহু খ্যাতনামা গায়ক-গায়িকাও। 
চাকরির প্রলোভন দেখিয়ে এবং বকেয়া বেতন পাইয়ে দেওয়ার নাম করে এক মহিলাকে ধর্ষণের অভিযোগে এক ব্যক্তিকে গ্রেফতার করল লেক টাউন থানার পুলিশ। ধৃতের নাম দুর্জয় সাঁতরা। মঙ্গলবার তাঁকে গ্রেফতার করার পরে বুধবার বিধাননগর এসিজেএম আদালতে হাজির করা হলে বিচারক পাঁচ দিনের পুলিশি হেফাজতে রাখার নির্দেশ দেন। পুলিশ সূত্রের খবর, লেক টাউনের বাসিন্দা ওই মহিলা জানিয়েছেন, ২০১৪ সালে অভিযুক্তের সঙ্গে তাঁর যোগাযোগ হয়। তাঁর চাকরির প্রয়োজন থাকায় দুর্জয় তাঁকে একটি স্কুলে চাকরি পাইয়েও দেন। কিন্তু মহিলার অভিযোগ, সেই সময় থেকেই দুর্জয় তাঁর সঙ্গে অশালীন আচরণ করতে শুরু করেন। অভিযোগকারিণী তদন্তকারীদের আরও জানিয়েছেন, ওই স্কুলে দিন পনেরো কাজ করার পরে তিনি আর যাননি। কিন্তু, সেই ১৫ দিনের বেতনও পাননি।অভিযোগ, ওই বেতন পাইয়ে দেওয়ার নাম করে মহিলাকে একাধিক বার বিভিন্ন হোটেলে ডেকে ধর্ষণ করেন দুর্জয়। পুলিশ জানিয়েছে, গোটা ঘটনাটির বিষয়ে আদালতে মহিলার গোপন জবানবন্দি দেওয়ার কথা রয়েছে। এ দিন দুর্জয়কে আদালতে হাজির করা হলে তাঁকে পুলিশি হেফাজতে রাখার আবেদন জানান সরকারি আইনজীবী সাবির আলি। পরে তিনি জানান, অভিযোগকারিণীর থেকে ওই ব্যক্তি কিছু গয়নাগাঁটিও নিয়েছেন বলে অভিযোগ। সেগুলি উদ্ধারের জন্যও তাঁকে পুলিশি হেফাজতে নিয়ে জিজ্ঞাসাবাদ করা প্রয়োজন। যদিও আদালতে দুর্জয়ের আইনজীবী সৌরভ মণ্ডল জানান, ঘটনাটি ২০১৪ সালের। অথচ, পুলিশে অভিযোগ দায়ের হয়েছে চলতি বছরেরফেব্রুয়ারিতে। সৌরভবাবু বলেন, ‘‘এত বছর মহিলা কেন চুপ করে রইলেন? কেন তখনই পুলিশকে কিছু জানালেন না? উনি অভিযোগ করেছেন, ব্ল্যাকমেল করে ওঁকে ধর্ষণ করা হয়েছে। কিন্তু কী ধরনের ব্ল্যাকমেলিং, উনি স্পষ্ট করেননি। এমনকি, অভিযোগ দায়ের হওয়ার পরেও নির্ধারিত দিনে গোপন জবানবন্দি দিতে আসেননি।’’ সবচেয়ে আগে সব খবর, ঠিক খবর, প্রতি মুহূর্তে। ফলো করুন আমাদের Google News, Twitter এবং Instagram পেজ।
তার প্রেমের সম্পর্ক জেনে ফেলেছিলেন গ্রাম পঞ্চায়েতের প্রাক্তন প্রধানের ছেলে। বাড়ির লোককে জানিয়ে দেওয়ার ভয় দেখিয়ে কিশোরীকে তিনি দেড় মাস ধরে ধর্ষণ করেন বলে অভিযোগ। শুধু তাই-ই নয়, অভিযুক্ত তাঁর বন্ধুদেরও ডেকে এনে কিশোরীকে তাঁদের সঙ্গে শারীরিক সম্পর্ক তৈরির জন্য চাপ সৃষ্টি করতে থাকেন। এর পর এক দিন পঞ্চায়েত প্রধানের ছেলেকে একটি নির্জন মাঠে ডেকে নিয়ে গিয়ে খুন করে কিশোরী। ঘটনাটি রাজস্থানের অলওয়ারের। পুলিশ জানিয়েছে, ১৮ মে পঞ্চায়েত প্রধান ধনীরাম যাদবের ছেলে বিক্রম যাদবের দেহ উদ্ধার হয় মাঠ থেকে। নেশাগ্রস্ত ছিলেন বিক্রম। বাড়ির লোকেরা ভেবেছিলেন, পড়ে গিয়ে মৃত্যু হয়েছে বিক্রমের। তাঁর অন্ত্যেষ্টির ব্যবস্থা করা হয়। কিন্তু শেষ মুহূর্তে বাড়ির লোকেরা খেয়াল করেন, বিক্রমের গলায় আঘাতের চিহ্ন। তখনই তাঁদের সন্দেহ হয়, বিক্রমের মৃত্যু স্বাভাবিক নয়। তাঁকে খুন করা হয়েছে। এর পরই পুলিশে খবর দেন বিক্রমের পরিবারের লোকেরা। পুলিশ খুনের একটি মামলা রুজু করে তদন্ত শুরু করে। কিন্তু কিছুতেই রহস্যের কিনারা করতে পারছিল না পুলিশ। ঘটনাস্থল থেকে মাটির নীচে চাপা পড়ে যাওয়া একটি মোবাইল উদ্ধার করেন তদন্তকারীরা। সেই মোবাইলের সূত্র ধরেই ওই কিশোরীর খোঁজ পান তাঁরা। পুলিশ জানিয়েছে, মোবাইলটি বিক্রমের। মোবাইলের মধ্যে একটি কথোপকথনের রেকর্ডিং উদ্ধার হয়। সেই কথোপকথন ওই কিশোরী এবং তার প্রেমিকের। এই সূত্র ধরেই খুনের কিনারা করেন তদন্তকারীরা। পুলিশ জানিয়েছে, কিশোরী প্রায়ই জল আনতে যেত বিক্রমদের বাড়িতে। এক দিন কিশোরী বিক্রমের মোবাইল চায় ফোন করার জন্য। মোবাইলে অটো রেকর্ডিং মোড অন করে রেখেছিলেন বিক্রম। কিশোরী তার প্রেমিকের সঙ্গে কথা শেষে ফোনটি বিক্রমকে ফেরত দিয়ে দেয়। রেকর্ডিং থেকে বিক্রম কিশোরীর সম্পর্কের কথা জানতে পারে। তার পর থেকেই কিশোরীকে ব্ল্যাকমেল করা শুরু করে। এ ভাবে দেড় মাস ধরে তাকে ধর্ষণ করেন বলে অভিযোগ। এমনকি তাঁর বন্ধুদের সঙ্গে শারীরিক সম্পর্ক তৈরির জন্য চাপ দিতে শুরু করলে প্রতিবাদ করে কিশোরী। কিন্তু তার পরেও জোরাজুরি করছিলেন বিক্রম। শেষমেশ এক দিন বিক্রমকে মাঠে ডেকে খুন করে কিশোরী। সে সময় নেশাগ্রস্ত অবস্থায় ছিলেন বিক্রম।
এক ব্রিটিশ মহিলাকে গোয়ার সৈকতে ধর্ষণের অভিযোগ উঠল। উত্তর গোয়ার আরাম্বল সুইট ওয়াটার সৈকতে মহিলাকে ধর্ষণ করা হয় বলে অভিযোগ। এই ঘটনায় ইতিমধ্যেই বছর বত্রিশের এক ব্যক্তিকে গ্রেফতার করেছে পুলিশ। গত সপ্তাহে স্বামীর সঙ্গে গোয়ায় ঘুরতে এসেছিলেন ওই মহিলা। উত্তর গোয়ায় থাকাকালীন তাঁকে ধর্ষণ করা হয় বলে অভিযোগ। সংবাদ সংস্থা পিটিআইকে পুলিশ জানিয়েছে, এই ঘটনায় জড়িত সন্দেহে যাঁকে গ্রেফতার করা হয়েছে, তিনি স্থানীয়। ব্রিটিশ মহিলা সৈকতে যখন অবসর সময় কাটাচ্ছিলেন, সেই সময় এই ব্যক্তি তাঁকে ধর্ষণ করেন বলে অভিযোগ। ঘটনাটি ঘটেছে গত ২ জুন। সোমবার ধর্ষণের অভিযোগ দায়ের করেন ওই ব্রিটিশ দম্পতি। পুলিশ জানিয়েছে, অভিযুক্তের নাম জোয়েল ভিনসেন্ট ডি’সুজা।
বুলন্দশহরে ১৩ বছর বয়সি এক নাবালিকাকে গণধর্ষণ ও খুনের ঘটনায় উত্তরপ্রদেশের মুখ্যমন্ত্রী যোগী আদিত্যনাথকে চিঠি লিখলেন দিল্লি মহিলা কমিশনের চেয়ারপার্সন স্বাতী মালিওয়াল। অবিলম্বে এফআইআর দায়ের করা ও অভিযুক্তদের গ্রেফতার করার দাবি তুলেছেন তিনি। তা ছাড়া, পুলিশি নিষ্ক্রিয়তার অভিযোগও এনেছেন। মালিওয়াল জানিয়েছেন, দিন কয়েক আগে দিল্লি মহিলা কমিশনে অভিযোগ জানিয়েছেন নিগৃহীতার মা। মায়ের কাছ থেকে কমিশন জানতে পেরেছে, গত ১২ মে পাড়ারই দু’টি ছেলে তাঁর ১৩ বছরের মেয়েকে ধর্ষণ করে। মেয়েটি তখন বাড়িতে একা ছিল। মা ফিরে এসে দেখেন, মেয়েটি রক্তাক্ত অবস্থায় মাটিতে পড়ে আছে, সারা দেহে মারাত্মক আঘাতের চিহ্ন। মেয়েটি কোনওক্রমে তার মাকে জানায় যে, ছেলে দু’টি তাকে বীভৎস যৌন নির্যাতন ও মারধর করেছে। হাসপাতালে ভর্তি করার চার ঘণ্টা পরে কোমায় চলে যায় মেয়েটি। ১৬ মে স্থানীয় হাসপাতাল থেকে নির্যাতিতাকে মিরাটের হাসপাতালে স্থানান্তরিত করা হয়। সেখানেই ১৮ মে মারা যায় সে। মেয়েটির মায়ের কাছ থেকে এই অভিযোগ পেয়ে ৪ জুন তাঁদের সঙ্গে দেখা করেন মালিওয়াল। তাঁদের কাছ থেকে তিনি জানতে পারেন, ময়না-তদন্ত রিপোর্টে যৌন নির্যাতনের উল্লেখ থাকলেও অভিযোগ দায়ের করতে চায়নি পুলিশ। উল্টে স্থানীয় থানা থেকে মৃতার মা-বাবাকে বলা হয়, মেয়েটির সঙ্গে পাড়ার একটি ছেলের সম্পর্ক ছিল। তার জেরেই এই ঘটনা। ময়না-তদন্ত রিপোর্ট নিয়ে মেয়েটির বাবা-মা বুলন্দশহরের পুলিশ সুপারের কাছেও গিয়েছিলেন। কিন্তু সেখানেও তাঁদের কথায় কোনও গুরুত্ব দেওয়া হয়নি। মেয়ের চিকিৎসা করতে তাঁদের ন’লক্ষ টাকা খরচ হয়েছে বলেও মালিওয়ালকে জানিয়েছেন ওই দম্পতি। উত্তরপ্রদেশের মুখ্যমন্ত্রীকে লেখা চিঠিতে মালিওয়াল অবিলম্বে এফআইআর দায়ের করার দাবি তুলেছেন। তাঁর আরও দাবি, অভিযোগ দায়ের না-করার জন্য স্থানীয় পুলিশের বিরুদ্ধেও কড়া পদক্ষেপ করা হোক। সবচেয়ে আগে সব খবর, ঠিক খবর, প্রতি মুহূর্তে। ফলো করুন আমাদের Google News, Twitter এবং Instagram পেজ।
‘লজ্জাজনক, ঘৃণ্য, ভয়ঙ্কর।’ টুইট করে ক্ষোভ উগরে দিলেন প্রিয়াঙ্কা চোপড়া। আগেই মুখ খুলেছিলেন রিচা চড্ডাও। সুগন্ধীর বিজ্ঞাপন দেখে বেজায় চটেছেন দু’জনেই। নেটমাধ্যমে এখন একাধিক তারকার তোপের মুখে প্রসাধনী প্রস্তুতকারক ওই সংস্থা।  দিন কয়েক ধরেই বেশ শোরগোল ফেলেছে সুগন্ধীর ওই বিজ্ঞাপন। যেখানে দেখানো হয়েছে, শপিংমলে একাকী এক মেয়ের উদ্দেশ্যে কদর্য ইঙ্গিত করছে চার যুবক। ভয় পেয়ে মেয়েটি ঘুরে তাকাচ্ছে তাদের দিকে। এমন বিজ্ঞাপন দেখেই চটে লাল প্রিয়াঙ্কা থেকে রিচা। সদ্য এই একই বিজ্ঞাপনের বিরুদ্ধে মুখ খুলেছিলেন ফারহান আখতারও। সংস্থাটিকে নিষিদ্ধ ঘোষণার দাবি তুলেছিলেন তারকারা। দাবি মেনে ইতিমধ্যেই পদক্ষেপ করেছে সরকারও।  This ad is not an accident. To make an ad, a brand goes through several layers of decision making. Creatives, script, agency, client, casting… DOES EVERYONE THINK RAPE IS A JOKE? Revelatory! This brand, the agency that made this ad need to be sued for the filth they’re serving. https://t.co/M3YjbljAYN টুইটে রিচা লেখেন, ‘এই বিজ্ঞাপনটি কখনও আকস্মিক হতে পারে না। বিজ্ঞাপন তৈরি করতে গেলে বিভিন্ন পর্যায়ের মধ্যে দিয়ে যেতে হয়। তার ক্রিয়েটিভ, স্ক্রিপ্ট, এজেন্সি, ক্লায়েন্ট, আরও কত কী… আপনাদের মনে হয় ধর্ষণ মজার জিনিস? যত তাড়াতাড়ি সম্ভব এই সংস্থার বিরুদ্ধে মামলা দায়ের করা উচিত।’  প্রিয়াঙ্কার টুইটেও সেই একই রোষ। অভিনেত্রী লেখেন, ‘জঘন্য, লজ্জাজনক। এই বিজ্ঞাপন কী করে সবুজ সঙ্কেত পেল?  কারা এই বিজ্ঞাপনটিকে সঠিক হিসেবে মেনে নিল? সরকার সংস্থাটিকে নিষিদ্ধ ঘোষণার সিদ্ধান্ত নেওয়ায় আমি খুশি।’ সবচেয়ে আগে সব খবর, ঠিক খবর, প্রতি মুহূর্তে। ফলো করুন আমাদের Google News, Twitter এবং Instagram পেজ।
হাঁসখালি ধর্ষণ মামলায় এক কোটি টাকা ক্ষতিপূরণ চাওয়ার পরিপ্রেক্ষিতে রাজ্যের বক্তব্য জানতে চাইল কলকাতা হাই কোর্ট। তিন সপ্তাহের মধ্যে রাজ্যকে এই বিষয়ে বিশদে জানাতে হবে বলেও নির্দেশ দিয়েছে আদালত। ২৮ জুন মামলার এই মামলার পরবর্তী শুনানি। ৫ মে মামলাকারী অনিন্দ্যসুন্দর দাসের আইনজীবী ফিরোজ এডুলজি প্রধান বিচারপতি প্রকাশ শ্রীবাস্তব এবং বিচারপতি রাজর্ষি ভরদ্বাজের ডিভিশন বেঞ্চে এই বিশাল অঙ্কের ক্ষতিপূরণ চেয়ে আবেদন করেন। বিষয়টি নিয়ে আইনজীবী ফিরোজ দ্রুত শুনানির আর্জিও জানিয়েছিলেন আদালতের কাছে। আবেদনে চারটি বিষয় উল্লেখ করা হয়েছিল। প্রতিটি বিষয়ের জন্য ২৫ লাখ টাকা করে ক্ষতিপূরণ চাওয়া হয়। এমনকি, কেন ওই অঙ্কের ক্ষতিপূরণ দাবি করা হচ্ছে, আবেদনে তার কারণও সবিস্তারে লেখা হয়। এই প্রসঙ্গে, মামলাকারী অনিন্দ্যসুন্দর দাস আগেই জানিয়ে ছিলেন, ‘‘মানুষের জীবনের সঙ্গে টাকার কোনও তুলনাই করা যায় না! জীবন অমূল্য। তা ছাড়া এই ঘটনায় কেন কোটি টাকা চাওয়া হয়েছে, তার চারটি কারণ আমরা আদালতের সামনে তুলে ধরেছি।’’ সবচেয়ে আগে সব খবর, ঠিক খবর, প্রতি মুহূর্তে। ফলো করুন আমাদের Google News, Twitter এবং Instagram পেজ।
জামাইষষ্ঠীর দিনে এক জামাইয়ের ‘কুকীর্তি’-র অভিযোগ প্রকাশ্যে এল। কেরলের ৮৫ বছরের এক বৃদ্ধার অভিযোগ, তাঁকে বার বার ধর্ষণ করেছেন জামাই। বৃদ্ধার অভিযোগের ভিত্তিতে অভিযুক্তকে গ্রেফতার করেছে কেরল পুলিশ। পুলিশ সূত্রে খবর, শিবদাসন নামে ৬০ বছরের এক ব্যক্তির বিরুদ্ধে মাসখানেক আগে তাঁর বৃদ্ধা শাশুড়িকে বার বার ধর্ষণের অভিযোগ উঠেছে। বৃদ্ধার অভিযোগ, নিজের বাড়িতেই জামাইয়ের কাছে বার বার ধর্ষিতা হয়েছেন তিনি। শনিবার অভিযুক্তকে গ্রেফতার করা হয়েছে। সংবাদমাধ্যমের কাছে পুলিশের এক আধিকারিক বলেন, ‘‘মে মাসের দ্বিতীয় সপ্তাহে ওই ঘটনার পর গোড়ায় এ নিয়ে মুখ খোলেননি বৃদ্ধা। তবে শেষমেশ এক অঙ্গনওয়াড়ি কর্মীর কাছে জামাইয়ের কুর্কীতির কথা খুলে বলেন। ওই অঙ্গনওয়াড়ি কর্মীই বিষয়টি সকলকে জানান। তাঁরা পুলিশের কাছে এই অভিযোগ দায়ের করেছেন।’’ শিবদাসনের বিরুদ্ধে ভারতীয় দণ্ডবিধির ৩৭৬ ধারায় ধর্ষণের মামলা রুজু করা হয়েছে বলে জানিয়েছে কেরল পুলিশ। তাঁকে গ্রেফতার করে আদালতে তোলা হয়েছে।   সবচেয়ে আগে সব খবর, ঠিক খবর, প্রতি মুহূর্তে। ফলো করুন আমাদের Google News, Twitter এবং Instagram পেজ।
বছর বত্রিশের এক মহিলাকে ধর্ষণ করে খুনের মামলায় দোষী মোহন কাথওয়ারু চৌহানকে মৃত্যদণ্ডের সাজা শোনাল মুম্বইয়ের দিনদোশি দায়রা আদালত। ২০২১-এর সেপ্টেম্বরে ওই ঘটনাটি ঘটেছিল মুম্বইয়ের শহরতলিতে। নির্যাতিতার পক্ষের আইনজীবী সওয়াল করেছিলেন, এটা বিরলের মধ্যে বিরলতম অপরাধের মধ্যে পড়ে। তাই দোষী মোহনের মৃত্যুদণ্ডের সাজা শোনানো হোক। দু’পক্ষের সওয়াল জবাব শোনার পর বিচারক এইচসি শিণ্ডে মেনে নেন, মোহনের কৃতকর্ম বিরলের মধ্যে বিরলতমের পর্যায়েই পড়ে। অতএব, তাঁর সাজা হয় মৃত্যুদণ্ড। সূত্রের খবর, ২০২১-এর ১০ সেপ্টেম্বর, সাকিনাকার খেরানি রোডে একটি দাঁড়িয়ে থাকা টেম্পোয় ধর্ষণের ঘটনাটি ঘটে। এক জন নৈশপ্রহরী মহিলাকে গুরুতর অসুস্থ অবস্থায় দেখতে পেয়ে পুলিশে খবর দেন। নির্যাতিতাতে ঘাটকোপারের সরকারি হাসপাতালে ভর্তি করা হয়। পর দিন তাঁর মৃত্যু হয়। জানা গিয়েছিল, মোহন ওই মহিলাকে মেরেধরে টেম্পোয় ঢুকিয়ে ধর্ষণ করে। এবং ব্যাপক মারধর করে। মরে গিয়েছে ভেবে সে মহিলাকে রাস্তার পাশে ফেলে এলাকা ছাড়ে। মহিলার আইনজীবী সওয়াল করেন, ঘটনা ঘটিয়ে যে ভাবে ঠান্ডা মাথায় মোহন এলাকা ছেড়েছিল এবং সে যে ভাষায় গোটা ঘটনা বন্ধুদের কাছে বর্ণনা করেছিল, তা কোনও সুস্থ মস্তিষ্কের মানুষের পক্ষে করা সম্ভব নয়। যদিও মোহনের আইনজীবী সওয়াল করেন, এটি বিরলের মধ্যে বিরলতম ঘটনা নয়। নির্যাতিতাকে সঠিক সময়ে চিকিৎসা দেওয়া হলে, তিনি বেঁচেও যেতে পারতেন। কিন্তু আদালত সে কথা মানতে চায়নি। পুলিশ মোহনের বিরুদ্ধে চার্জ গঠনের সময় মোট ৩৭ জন সাক্ষীর সঙ্গে কথা বলেছে। পাশাপাশি, এলাকার সিসিটিভি ফুটেজও মোহনের দোষ প্রমাণে বড় ভূমিকা নিয়েছে পুলিশের কাছে।
চার বছর ধরে শারীরিক ও মানসিক অত্যাচার সহ্য করতে না পেরে নিজের বাবাকেই ছুরি দিয়ে কুপিয়ে খুন করলেন তিন বোন। ঘটনাটি ঘটেছে রাশিয়ার মস্কোয়। অভিযোগ, ওই ব্যক্তি তিন মেয়েকে প্রায়ই ধর্ষণ করতেন। তাঁদের সঙ্গে ঘনিষ্ঠ অবস্থায় থাকাকালীন ভিডিয়োও করে রাখতেন। ওই ভিডিয়োগুলো তিনি সবাইকে পাঠাতেনও। মাঝে মাঝে ভয় দেখাতে গুলিও ছুঁড়েছেন মেয়েদের লক্ষ্য করে। এমনকি, তিন মেয়েকে দিয়ে নিজেদের জন্য তিন খানা কবর খুঁড়িয়েছিলেন। খুনের অভিযোগে তিন বোনের বিরুদ্ধে মামলা দায়ের করা হয়েছে। তদন্তে তিন বোনের শরীরে ক্ষতচিহ্নের প্রমাণ পাওয়া গিয়েছে। আইনজীবী জানিয়েছেন, চার বছর ধরে এই মাত্রায় মানসিক নির্যাতন সহ্য করতে না পারায় তিন জনের মধ্যেই গুরুতর মানসিক সমস্যা দেখা দিয়েছে। সব প্রমাণ থাকা সত্ত্বেও, পরিবারের নিকট আত্মীয়রা জানান, সম্পত্তির লোভে পড়ে তিন বোন মিলে তাঁদের বাবাকে খুন করেছেন। এগুলো সবই নাকি নিজেদের বাঁচাতে বানানো গল্প।